Mens vi her i Danmark har fokus på genåbning af samfundet, er situationen noget anderledes hos vores svenske naboer.For ikke at sige radikalt anderledes. For der taler man for første gang for alvor om, at landet kan være på vej ud i en større nedlukning.Sveriges statsminister Stefan löfven ventes snart at præsentere nye politiske tiltag på coronaområdet. (Foto: TT News Agency © Scanpix)I Sverige er store dele af samfundet fortsat åbent, som det hele tiden har været, men af frygt for en tredje bølge i landet ser man lige nu, at flere og flere regioner lukker ned på stribe og indfører egne coronaanbefalinger, der er hårdere og går skridtet længere end de nationale af slagsen.Samtidig forventer man, at regeringen senere i dag vil præsentere nye coronatiltag. Hvad de vil indebære, er i skrivende stund uvist.Det pludselige store fokus på coronaanbefalingerne og stramningen af dem sker, fordi de svenske smittetal fortsat har kurs opad, samtidig med at man ved, at flere coronamutationer er i omløb. Og det har fået både regioner og myndigheder til at råbe op, siger Anna Gaarslev - DR's europakorrespondent.- Det virker som om, at man tumler sidelæns ind i en tredje bølge, som egentlig har været fuldstændig forudsigelig. Man tester og analyserer mere i Sverige, end man tidligere har gjort, men man har simpelthen ikke formået at skabe overblik over situationen, siger hun.- Når man lytter til den svenske regering, bliver en større national nedlukning bestemt ikke udelukket, og mange spørger sig selv: Ender vi med at gå i reel lockdown for første gang, mens vores nabolande åbner mere og mere?Mundbind ses nærmest som prestigetabDen britiske mutation er ikke den eneste, der har godt fat i Sverige. Der er for eksempel også fundet smittetilfælde af den sydafrikanske variant som herhjemme.Af den grund har man af frygt for spredningen af coronamutationer i Sverige - som det eneste tiltag - valgt direkte at lukke grænsen til Danmark og Norge ned.De nye udmeldinger fra eksempelvis regionerne Västra Götaland, Västerbotten og hovedstadsregionen er stadig blot anbefalinger til for eksempel at bruge mundbind og ikke deciderede krav. Krav kan regionerne nemlig ikke udstede på den måde.- Man har indtil nu nærmest nægtet officielt at anbefale mundbind i butikker, tog og den slags. Det har nærmest været et prestigetab for de svenske myndigheder at erkende, at mundbind muligvis kan gøre en forskel i nogle situationer, siger Anna Gaarslev.Læs også:Genåbning flere steder i Europa - men i Sverige stiger smitten stadigDe seneste uger, har man talt om en tredje bølge i Sverige. Men statsepidemiolog Anders Tegnell er stadig tøvende i forhold til at kalde den svenske udvikling for en tredje bølge.Men tonen fra ham er alligevel blevet skærpet på det seneste:- Det er klart, at hvis vi ikke forbedrer lydhørheden, er der en stor risiko for, at vi er på vej ind i en tredje bølge. Sådan lød det fra ham i går, da han igen måtte meddele om stigende smittetal i landet.Nationalt er man lige nu ved at undersøge muligheden for langt hurtigere at lukke forskellige brancher ned i tilfælde af behov for det. Det gælder for eksempel frisører og restauranter.Smittespredning på skiferierMidt i smittestigningen og snak om en eventuel større nedlukning, er der gang i vinterferieperioden hos svenskerne, som afholdes på lidt forskellige tidspunkter fra region til region.Og ferie på skoleskemaet har sat gang i rejselysten.Ifølge den svenske sundhedsstyrrelse, Folkhälsomyndigheten, kan man sagtens tage på skiferie - og det gør svenskerne da også i stor stil.Anna Gaarslev, DR's Europa-korrespondent.Mange er allerede taget på skiferie eller har planer om det, og allerede nu er der tegn på, at virusset spreder på især skidestinationerne Åre og Sälen. Der står skiturister ifølge infektionslæge Micael Widerström for en betydelig del af antallet af bekræftede coronatilfælde.Samtidig tyder alt på, at gæsterne har taget smitten med fra byerne.- 15 procent (af smittetilfældene, red.) er gæster, der muligvis ikke er smittet i Åre, men som havde infektionen med, siger Micael Widerström.Han mener ikke, at det er nødvendigt at stramme coronatiltagene på nuværende tidspunkt, men udelukker ikke, at det kan blive nødvendigt i fremtiden.I Åre er der gang i skiløbet. Gæster anbefales at holde en afstand, der svarer til længden på en skistav, til hinanden. (Foto: TT News Agency © Scanpix)Men der er noget, der ikke hænger sammen i forhold til skiferierne og ønsket om at få bugt med smittestigningen, siger Anna Gaarslev.- Ifølge den svenske sundhedsstyrelse, Folkhälsomyndigheten, kan man sagtens tage på skiferie - og det gør svenskerne da også i stor stil. Men samtidig har man for eksempel i Stockholm besluttet at holde børn hjemme fra skole i hvert fald i ugen efter vinterferien for netop at bryde smittekæder opnået på skiferien, siger hun.I Åre er omkring 40 blevet bekræftet smittet med coronavirus, og i Sälen-området er der omkring 70 gæster, der er bekræftet smittet.I Stockholm lyder anbefalingen, at man udelukkende rejser, hvis alle i en husstand eller en familie er symptomfri.
- Vi er nødt til at hyre nogle flere folk.Sådan lyder det fra spiludvikleren Henrik Törnqvist, der står bag 2021's største gaming-sensation.For på rekordtid er spillet 'Valheim' blevet en de største succeser på verdens største digitale spilbutik, Steam.Siden spillet udkom i begyndelsen af februar har det allerede rundet tre millioner downloads, og nu slår det også andre spils rekorder for flest aktive spillere på én gang.Med et peak på 500.000 samtidige spillere har 'Valheim' overhalet populære spil som 'Postal', 'Grand Theft Auto V', 'Among Us', 'Life is Strange 2', 'Fallout 4' og 'Terraria'.Nu ligger spillet således på femtepladsen over spil, der har haft flest aktive spillere på én gang på Steam. Kun overgået af mastodonter som 'Cyperpunk 2077', 'Dota 2', 'Counter-Strike: Global Offensive' og 'Playerunknown's Battleground'.- Det er svært at beskrive, hvordan det føles. Vi kan ikke rigtig forstå, at vi har fået så positiv respons. Det er fantastisk, og vi er meget ydmyg over det hele, siger Henrik Törnqvist til dr.dkUdviklerne bag spillet er Iron Gate Studios fra Sverige og består af et lille hold på bare fem personer. Og Henrik Törnqvist indrømmer, at succesen nok betyder, at ham og hans kollegaer snart får følgeskab af flere.- Det er overvældende for os. Det føles vidunderligt, men vi kan også godt mærke presset. Vi er fem personer, og vi skal nok til at være nogle flere, griner han.I spillet 'Valheim' er man en viking, der i starten af spillet er nøgen. Derefter skal man ud at finde ressourcer til at opbygge en base og kæmpe mod de udfordringer, man møder på sin vej. (© Coffee Stain Studios)Målene blev indfriet i løbet af to timerI 'Valheim' skal man styre en viking, der er havnet i dødsriget. Her skal man bygge en base ved hjælp af de ressourcer, der er i landskabet.I takt med at man bygger basen større, bliver man ved hjælp af ressourcerne stærkere, men samtidig vokser udfordringerne også, hvor man blandt andet risikerer at blive slået ihjel af monstre.Målet er i sidste ende at klare de nordiske guders udfordringer og gøre sig fortjent til en plads i Valhal.Og det er der overraskende mange, der gerne vil forsøge sig med. Den store popularitet kom i hvert fald bag på udviklerne, der ikke havde regnet med, at spillet ville tage fart på den måde.Sebastian Badylak er executive producer på spillet, og han fortæller, at deres egne forventninger blev overgået, inden de nærmest var nået at blive formuleret.- De første tal var jo sindssyge. Mine forudsigelser for spillets første to uger blev overgået i løbet af to timer. Så kunne vi regne ud, at det her blev stort. Men vi var ikke forberedt på, at det bare ville accelerere yderligere derfra, siger han og fortsætter:- Det er kommet bag på os, og jeg tror stadig ikke, vi har indset, hvor stort det her bliver. Det kan også gå i mange retninger på det her tidspunkt. Der er på den måde meget på spil for os. Rykker spillerne hurtigere videre end forventet? Eller bliver det bare ved med at stige? Det er umuligt at forudse lige nu.På udviklingsholdet er der også godt tryk på kedlerne. Der blive arbejdet på højtryk for at få spillet til at kunne imødekomme den store interesse fra folk ude bag skærmen, forklarer Henrik Törnqvist.- Den massive tilgang af nye spillere har fået en masse bugs frem i lyset. Så lige nu skal vi have løst alle de ting, der viser sig at være galt. Og så er det planen, at vi kommer i gang med at eksekvere den plan, vi ellers har lagt for nye tiltag i spillet.Grafisk er spillet ret enkelt ligesom handlingen. Man skal opbygge sin base ved at indsamle ressourcer, som gør basen større og ens karakter mere stærk. (© Coffee Stain Studios)Har stået i skyggen af spil som 'Fortnite'Henrik Törnqvist startede udviklingen af spillet sammen med sin kollega Richard Svensson tilbage i 2018. Og han fortæller, at målet for dem var at lave et lettilgængeligt overlevelsesspil med inspiration i de store singleplayer adventurespil som 'Zelda' og 'Skyrim'.- Min makker Richard er også meget optaget af de her store simulationsspil med store økonomier. Så den grundlæggende præmis for spillet var at simplificere det lidt.Og modsat mange af tidens andre store spil, så spiller man i 'Valheim' sammen med andre spillere og ikke imod dem.I kontrast til eksempelvis 'Fortnite', hvor man skal være last man standing for at vinde, så er det i 'Valheim' spillet selv, der er den store modstander.Netop dét tror Henrik Törnqvist også har betydning for, at så mange er faldet for det.- Udover at vikinger er en stor popkulturel-trend for tiden, så tror jeg også, en del af succesen skyldes, at du spiller med dine venner i stedet for i mod dem, siger han og fortsætter:- Jeg føler at PVE-spil (Player versus environment) lidt har stået i skyggen af PVP-spil (Play versus player). Og i en vis udtrækning er det måske også lidt sværere at lave et godt PVE-spil, der holder længe. Det kræver en masse systemer, og at der er nok for folk at foretage sig sammen, lyder det fra Törnqvist, der dog understreger, at han synes, der er god plads på markedet til begge spiltyper.Jo længere man bevæger sig væk fra basen, desto flere og voldsommere er udfordringerne. (© Coffee Stain Studios)Boss-kampe kom ind fra højreSelvom 'Valheim' ligner en umiddelbar succes, så ligger der naturligvis også mange overvejelser bag i hele udviklingsarbejdet, før spillet står færdigt og klar til at erobre spilleres forskellige enheder.Henrik Törnqvist fortæller da også, at der har været endeløse diskussioner om, hvordan spillet skulle udfolde sig og balanceres for at give spilleren den bedste oplevelse. Og han er stolt af, at de mange snakke og valg har vist sig at være rigtige.- Vi snakkede meget om, hvornår der skulle åbnes op for hvad. Den slags er altid kilde til overvejelser og diskussioner i udviklingen af et spil. Hvornår skulle vi for eksempel tillade spilleren at drive landbrug, siger han.- Vi overvejede at gøre det til en mulighed fra start, men kom frem til, at man havde rigeligt på tallerkenen. Og generelt er jeg glad for, at vi har truffet det, der virker som de rigtige beslutninger for spillet.Executive produceren Sebastian Badylak er stoltest af de boss-kampe, der er i spillet. Muligvis fordi han var med til at foreslå dem.- De giver spilleren et ret klart formål og gør, at man har lyst til at udvikle sig i spillet. I modsætning til mange andre overlevelsesspil. Så det samler virkelig spillerne.- Ja, fra begyndelsen var det slet ikke meningen, der skulle være boss-kampe. Men det viser sig jo at være ret godt, at det blev foreslået, når Henrik Törnqvist at tilføje med et en grin, inden han er nødt til at smutte, fordi arbejdet med at holde 'Valheim'-skruen i vandet kalder.'Valheim' kan spilles på PC via Steam.
Har du brugt din hustru som stråmand?Sådan lød anklagerens allerførste spørgsmål til storfiskeren Henning Kjeldsen i Retten i Holstebro i dag. Derfra regnede en salve af lignende spørgsmål ned over den indtil nu tavse fisker, som er tiltalt for at have brudt reglerne for, hvor stor en andel af fiskekvoter en enkelt fisker må kontrollere.Det er den største kriminalsag i dansk fiskeri, og hvis anklagemyndigheden får ret, har Henning Kjeldsen udsigt til krav om konfiskation for omkring 232 millioner kroner samt en bøde i samme størrelsesorden.Arkivfoto. Da fiskekvoterne i 2002 blev privatiseret, opkøbte Henning Kjeldsen i stor stil – først i sild og makrel, senere i torsk og rødspætter. Ifølge Berlingske Business er han i dag milliardær og Danmarks rigeste fisker. (Foto: Betina Garcia © Scanpix)Den såkaldte kvotekonge risikerer også at miste retten til at bedrive erhvervsfiskeri, og han bliver dermed tvunget til at sælge sin flåde, som officielt fanger hver 10. fisk i dansk farvand.I afslappet tøj og med nordjysk ro tog Henning Kjeldsen tidligere i dag plads midt i retten og besvarede fattet spørgsmålene et for et:- Min kone var den rigtige ejer, selvfølgelig var hun det, lød svaret på første spørgsmål.Anklageren kunne ellers fremvise en række mails og korrespondancer om opkøb af kvoter og fartøjer, hvor Henning Kjeldsen har været den, der førte ordet, underskrev kontrakter og optog lån, selvom det altså var hans hustru, som formelt var angivet som direktør i selskabet Nordstrand Fiskeri.Han sagde, den var helt gal, fordi der var et svensk rederi, der var ved at købe store kvoter af brislinger. Så sagde jeg til ham: Jamen så køber du dem da bare, så kan vi overføre dem til mig senere.Henning Kjeldsen, tiltalt i kvotesagenIfølge anklageskriftet har Henning Kjeldsen benyttet sig af i alt syv tilfælde af, hvad bagmandspolitiet mener er stråmandsvirksomheder. Centralt i retssagen er det for senioranklager Ane Kallmayer Bach at bevise, at Henning Kjeldsen har været den reelle ejer af selskaberne og de tilhørende kvoter.Det forsøgte hun i dag ved at henvise til forskellige mailkorrespondancer og noter. Blandt andet fremhævede hun en håndskreven note, hvor Henning Kjeldsens advokat og rådgiver direkte har noteret, at ”Patrick (Henning Kjeldsens stedsøn, red.) kan indgå som stråmand”.- Havde du aftalt med din advokat og revisor at bruge din stedsøn som stråmand? spurgte senioranklageren Henning Kjeldsen.- Nej, lød svaret kort.Arkivfoto. I 2019 havde Henning Kjeldsen et overskud i sit selskab Gitte Henning A/S på knap 130 millioner kroner. Skibet på billedet er ikke længere i Henning Kjeldsens eje. (Foto: Henning Bagger © Scanpix)Hjalp unge fiskere med at komme i gangI stedet forklarede Henning Kjeldsen, at det var en fælles beslutning, at han havde generalfuldmagt til at træffe alle typer af beslutninger på vegne af sin stedsøns selskab.- Han er jo så ung, og jeg er jo lidt inden for det her (istandsættelse af et af selskabets skibe). Patrick var også lidt med i Thyborøn og kigge, men han skulle jo også tjene penge og var meget på havet, sagde Henning Kjeldsen tidligere i dag.Henning Kjeldsen havde på samme måde fuldmagt for et andet af de angivelige stråmandsselskaber og købsret til at købe selskabet tilbage for 80.000 kroner.Både stedsønnen og Henning Kjeldsens hustru Birthe Kjeldsen var til stede i retten i dag. De forholdt sig tavse, og Birthe Kjeldsens opmærksomhed var det meste af tiden stift rettet mod hendes strikketøj.Kvotesagen kortEn fisker må maksimalt eje 10 procent af alle kvoter inden for industrifisk som sild og tobis. Fiskeren må ikke samtidigt eje særligt mange kvoter af forbrugsfisk som torsk og rødspætte.Ifølge bagmandspolitiet har Henning Kjeldsen opkøbt fiskekvoter i det skjulte og registre dem i sin kone, sin stedsøn og flere andre venners navn.På den måde har han haft ulovlige indtægter for 232 millioner kroner ved at kontrollere flere fiskekvoter end tilladt.Ville undgå svensk indflydelseHenning Kjeldsen begrundede også sine lån til andre fiskere med, at fiskerne var nødt til at stå sammen, for at undgå, at svenske rederier købte ind på de danske fiskebestande.- Han (ejer af angivet stråmandsselskab, red.) sagde, den var helt gal, fordi der var et svensk rederi, der var ved at købe store kvoter af brislinger. Så sagde jeg til ham: Jamen så køber du dem da bare, så kan vi overføre dem til mig senere, forklarede Henning Kjeldsen i retten.- Så brugte du ham (ejeren, red.) som stråmand?- Det ved jeg ikke, om man kan sige stråmand, men han var i hvert fald samarbejdspartner, svarede Henning Kjeldsen anklageren.Tvivl om hvorvidt sagen skulle fortsætteForud for afhøringen, som foregik på retsdag nummer syv ud af i alt 25, var banen hårdt kridtet op.Forsvarer Olaf Koktvedgaard har brugt de forudgående dage på at argumentere for, at retssagen helt skulle afvises.Fisk, penge og politikI 2002 vedtog Folketinget, at fiskekvoter – altså retten til at fange en vis mængde fisk – kunne handles indbyrdes mellem fiskerne.Det førte til at hundredevis af fiskere solgte ud, de driftigste ekspanderede. For at undgå monopoler, blev der i 2012 indført kvotelofter.I 2015 blev begrebet ”kvotekonger” for alvor introduceret i DR-dokumentaren ”Kvotekonger og små fisk”, som viste hvordan meget få mennesker reelt sidder på størstedelen af dansk fiskeri.I januar 2017 deltog daværende statsminister Lars Løkke Rasmussen (V) i torskegilde med flere storfiskere. Samtidigt modtager Løkkefonden støtte fra de samme fiskere.Senere samme år kom Rigsrevisionen med en rapport, der beskrev, at forvaltningen på fiskeriområdet var så inkompetent, at det ”kan indikere ulovligheder”.I august 2017 fik Venstres Fiskeriminister Esben Lunde Larsen frataget fiskeriområdet. Også Venstre fiskeriordfører fik frataget ordførerskabet.I samme periode mistede ledende fiskeriinspektør Mik Jensen sit job, efter det kom frem, at storfiskere ville sponsorere en kapsejlads, som han arrangerede i Dragør Sejlklub.Som konsekvens af Rigsrevisionens rapport blev det blandt andet indført, at fiskere med bestemmende indflydelse over kvoterne skal oplyse særligt om det, og at pårørende eller andre, som ikke direkte er beskæftiget med fiskeri, ikke må eje fiskekvoter.I 2018 deltog Lars Løkke Rasmussen igen i torskegilde med fiskerne.I sommeren 2020 vurderede bagmandspolitiet, at Henning Kjeldsen og otte personer omkring ham kunne tiltales for brud på reglerne for koncentration af fiskekvoter.Et af hans hovedargumenter er, at fiskerimyndighederne ikke har skredet ind overfor Henning Kjeldsen og givet ham påbud for at kontrollere flere kvoter, end loven tillader. Han pointerer også, at det ikke i sig selv er ulovligt at låne penge ud til at andre, så de kan stifte og drive virksomheder.Dommer Per Kiel Lauritsen skulle derfor som det første på dagens retsmøde tage stilling til, om sagen skulle fortsætte. Forsvarerens argumenter for at afvise sagen blev afvist, og sagen forventes nu først afsluttet i starten af juni.De kommende retsdage fortsætter afhøringen af Henning Kjeldsen. Blandt andet bliver det forsvarerens tur til at stille spørgsmål, og de vil formentligt gå på, at fiskerimyndighederne ikke på noget tidspunkt har grebet ind overfor storfiskerens kvotedominans.
Herhjemme går det så forholdsvist godt med at holde coronasmitten nede, at myndighederne stille og roligt delvist genåbner skoler og erhvervsuddannelser.Men på den anden side af landets grænser, ser det helt anderledes ud.I Norge, Sverige, Tyskland, Belgien, Polen, Frankrig, Italien, Ukraine og flere andre, europæiske lande stiger smittetilfældene så meget, at man frygter en tredje bølge af covid-19.Fra i dag indfører Frankrig, Polen og Ukraine derfor nye, delvise restriktioner. Norge, Bulgarien og Italien gjorde det samme tidligere på ugen.Frankrig: En tredjedel af landet er lukket"Le moulin rouge" i Paris. (Foto: Alain Jocard © Scanpix)Omkring en tredjedel af Frankrigs indbyggere, inklusive hovedstaden Paris, er berørt af nye nedlukninger i mindst fire uger, hvor ikke-essentielle forretninger skal holde lukket.Skoler vil stadig være åbne, ligesom udendørs sport er tilladt.Når Frankrig igen lukker ned, skyldes det, at antallet af smittede er steget med 14 procent den seneste uge, skriver AFP.Omkring 75 procent af de coronasmittede i Frankrig er ramt af den britiske covid-19-variant.Polen: Flere i respirator end tidligerePolske børn skal undervises online nu. (Foto: Kacper Pempel © Scanpix)I Polen går det også den helt forkerte vej med smittetallet. Ikke siden november har der været så mange nye smittede i døgnet, og flere end nogensinde før ligger i respirator med covid-19 på hospitalerne.Derfor er der fra i dag indført en tre uger lang nedlukning: Indkøbscentre, hoteller, kultur- og sportsfaciliteter lukkes ned igen, ligesom de polske skolebørn skal undervises online.Flere børn er konstateret syge med covid-19 i takt med, at den britiske virusmutation anslås at være skyld i 60 procent af Polens coronatilfælde, ifølge Sveriges Radio.Tyskland: Restriktioner kan være på vejKansler Merkel er klar til at trække i 'nødbremsen'. (Foto: FILIP SINGER / POOL © Scanpix)I Tyskland klassificerer man nu Polen som højrisikoområde, og fra i morgen skal alle, der krydser grænsen ind i Tyskland kunne fremvise en negativ coronatest.Det tyske smittetal er i forvejen så meget på vej op ad, at den tyske kansler, Angela Merkel, i går sagde, at myndighederne nok vil trække i 'nødbremsen' og genindføre restriktioner, hvis ikke der kommer styr på smittetallet.Sverige: 'Nu er vi der igen'Svensk militær opretter et felthospital med ekstra intensivpladser i Stockholms messecenter i Alvsjö. (Foto: TT News Agency © Scanpix)I Sverige er især hovedstaden Stockholm hårdt ramt af covid-19. I løbet af den seneste uge er antallet af smittede steget med 20 procent, og derfor hævede myndighederne beredskabsniveauet i sundhedsvæsenet i går, skriver SVT.- Nu er vi der igen. Der kommer en tid, hvor vi kan leve som før, men det er ikke nu, sagde den svenske statsminister, Stefan Löfven, i torsdags, om smittebølgen i landet.Ukraine: Kiev og Lviv er lukket nedI Kiev stiger smittetallet, mens de vaccinerer mod covid-19. (Foto: SERGEY DOLZHENKO © Scanpix)I Ukraine har smittetallet også nået sit højeste niveau siden november, og derfor er hovedstaden, Kiev, fra i dag lukket ned i mindst tre uger.- Vi har brug for at vinde tid og undgå et kollaps af sundhedsvæsenest, sagde borgmesteren i Kiev, Vitali Klitschko.I går lukkede også byen Lviv i den vestlige del af Ukraine ned, inklusive caféer, restauranter og ikke-essentielle butikker.Læs også:Ugens coronatal forklaret: Smitten buldrer løs i vores nabolande, så hvorfor er det ikke tilfældet her?
Selvom en række europæiske lande begynder at skyde AstraZeneca-vaccinen mod covid-19 ind i overarmen på Europas indbyggere igen i dag, har myndighederne i Danmark besluttet at holde fast i ikke at bruge vaccinen - indtil videre til torsdag i næste uge.Det siger Sundhedsstyrelsens direktør, Søren Brostrom, på dagens pressemøde.- Det var et usædvanligt og meget alvorligt billede, vi så. Derfor reagerede vi også som det første land med at pausere ikke bare ét parti, men hele vaccinen, siger han og tilføjer, at EMA's vurdering har bestyrket de danske myndigheder i deres vurdering:- Nemlig at der kan være en mulig sammenhæng mellem den meget alvorlige tilstand og vaccinationen.Derfor fastholder Sundhedsstyrelsen i første omgang pausen til næste uge og vil så genoverveje beslutningen igen der.Når der er tale om forebyggende medicin til en rask befolkning, skal myndighederne nemlig udvise en særlig forsigtighed, siger Søren Brostrøm.Andre lande fortsætterBåde Tyskland, Italien og Frankrig går i gang med at bruge AstraZeneca fra i dag, efter den svensk-britiske vaccine blev sat på pause i mange lande, da den er mistænkt for at have bivirkning i form af blodpropper.Også Cypern, Letland, Litauen og Slovenien tager vaccinen i brug i dag, skriver Reuters.Det sker, efter Det Europæiske Lægemiddelagentur, EMA, i går meddelte, at der ikke er grund til at stoppe vaccinationerne med AstraZeneca, da den er sikker nok.Portugal, Spanien og Holland vil i løbet af næste uge genoptage vaccinationerne.De har sat vaccinen på pauseDisse europæiske lande har stadig suspenderet AstraZenecas vaccine:Bulgarien, Danmark, Irland, Island, Luxembourg, Norge, Sverige.Disse lande vil genoptage vaccinen:Cypern, Frankrig, Holland, Italien, Letland, Litauen, Portugal, Slovenien, Spanien og Tyskland.Sverige holder pause, mens briter vaccinerer løsDer er rapporteret blodpropper hos mindst 37 personer, og blandt dem er der registreret mindst fire dødsfald ud af de 17 millioner, der har modtaget mindst en dosis af AstraZeneca-vaccinen i Europa, skriver AP.Både EMA og Verdenssundhedsorganisationen har sagt, at der ikke er noget, der tyder på, at vaccinen er skyld i blodpropper, og at fordelene ved AstraZeneca-vaccinen langt opvejer den potentielt lille risiko, der måtte være.Storbritannien, der er det land, der har vaccineret allerflest indbyggere med AstraZeneca, har slet ikke haft vaccinen sat på pause.Det har Sverige til gengæld, og her vil myndighederne først i næste uge give besked om, hvorvidt vaccinationerne gentoptages, skriver Sveriges Radio.I Tyskland er de klar til at vaccinere igen i dag. (Foto: Christof Stache © Scanpix)Danmark sagde først stopDet var herhjemme, at vi i første omgang valgte at sætte en midlertidig stopper for AstraZeneca, og snart fulgte Norge, Island og lang række andre lande efter.Der er modtaget 10 indberetninger om blodpropper i Danmark, herunder et tilfælde om et dødsfald med blodpropper, lavt antal blodplader og blødning, oplyser Lægemiddelstyrelsen.Det er grunden til, at Sundhedsstyrelsen har besluttet at fastholde beslutningen om at pause brugen af AstraZeneca. Men det betyder ifølge Brostrøm ikke, at vi ikke kan komme til at bruge vaccinen igen i Danmark på et tidspunkt.Den er bare på midlertidig standby, mens der laves flere undersøgelser og drøftelser.- Vi smider ikke AstraZeneca-vaccinen væk. Den står i køleskabet, siger Søren Brostrøm.Opdateret klokken 14 med oplysninger og citater fra pressemødet.

Svenske myndigheder rubricerer indtil videre det knivangreb, der onsdag eftermiddag sårede syv personer i den svenske by Vetlanda, som forsøg på mord.Vi arbejder netop nu ud fra, at der er tale om forsøg på mord.Politiet i SverigeDet fortalte blandt andet politiets områdechef, Malena Grann, på et pressemøde i dag.Samtidig understregede myndighederne, at man endnu ikke er færdig med at undersøge, om der var tale om en terrorhandling.- Vi arbejder netop nu ud fra, at der er tale om forsøg på mord. Men vi er fortsat i gang med at undersøge, om der var tale om terror. Motivbilledet er vigtigt for den fortsatte efterforskning, sagde områdechef for politiet i Vetlanda Malena Grann.Angreb syv tilfældige mændOnsdag eftermiddag klokken 15 gik en knivbevæbnet 22-årig mand til angreb på tilfældige i den svenske provinsby Vetlanda. Byen med godt 13.000 indbyggere ligger i Småland knap fire timer i bil fra den danske grænse.Tre af ofrene fik livstruende skader, men alle blev i dag meldt stabile og uden for livsfare. Ofrene var alle mænd og mellem 35 og 75 år gamle. Politiet har ikke fundet nogen sammenhæng mellem gerningsmanden og ofrene.Den første politipatrulje på gerningsstedet havde efter tre minutter anholdt en mistænkt gerningsmand. For at stoppe den formodede gerningsmand måtte en betjent affyre skud med sin tjenestepistol.Gerningsmanden er nu indlagt på hospitalet. Myndighederne oplyser, at han er stabil og i stand til at føre en kort samtale. Han er blevet afhørt en gang. Der er tale om en 22-årig mand fra Afghanistan, der selv er bosat i byen Vetlanda.Det ved vi om angrebetOmkring klokken 15 den 3. marts blev politiet kaldt til Bangårdsgatan i byen Vetlanda i Småland, hvor flere personer var blevet angrebet med kniv.Syv personer blev kørt på hospitalet. Tre af ofrene fik livstruende skader, alle blev dagen efter meldt stabile og uden for livsfare.Ofrene var alle mænd i alderen fra 35 til 75 år. Politiet har ikke fundet nogen forbindelse mellem dem og gerningsmanden.Gerningsmanden er en 22-årig mand fra Afghanistan, der var bosat i byen Vetlanda. Han blev under anholdelsen skudt af politiet, men er siden blevet afhørt kort af politiet.Kilde: Pressemøde i Vetlanda 4.2.21 via SVT.seDR i Vetlanda: Indbyggerne er utryggeDR Nyheders europakorrespondent befinder sig i Vetlanda tæt ved gerningsstedet. Hun fortæller, at det første chok nu er afløst af en følelse af utryghed i det lille provins-samfund.- Om der formelt set er tale om terror eller ej, er faktisk ikke det vigtigste for dem, jeg har talt med. For dem er det vigtigt, om man kan føle sig tryg der, hvor man bor, siger Anna Gaarslev.- Det man skal forstå er, at bybilledet i det svenske samfund har forandret sig dramatisk på ret kort tid. Ikke kun i de store byer. Men også i de mindre byer som Vetlanda. Der er kommet et antal fremmede til landet der gør, at mange lokale oplever utryghed til hverdag. For borgerne i Vetlanda sætter det her spot på det faktum, at livet i de små byer er blevet anderledes i de seneste år, siger Anna Gaarslev.Kender ikke motiv endnuKort efter angrebet kunne svenske medier berette, at politiet havde oplysninger, der pegede i retning af et terrorangreb.På dagens pressemøde fortalte myndighederne dog, at man ikke kunne fortælle mere om det.- Jeg kan ikke komme nærmere ind på detaljer i efterforskningen, men vi undersøger motivet vældig nøje, sagde områdechef Malena Grann.
Jeg kan tydeligt huske første gang, jeg hørte om Zara Larsson.I sommeren 2013 arbejdede jeg som rejseguide i Tyrkiet (ja, jeg var ung og havde brug for pengene – og de fantastiske oplevelser, der fulgte med), og en mine bedste veninder i "guideboblen" var Sarah, en svensk pige på samme alder som mig.En dag lå vi og nød den bagende sol ved poolkanten og hørte musik, da Sarah satte et nyt nummer på."Er det noget nyt med Rihanna?", spurgte jeg søvndrukkent fra liggestolen.Men nej, det var ikke Rihanna, der strøg ud af højtaleren på Sarahs hvide og lettere medtagede iPhone 5.Nummeret hed 'Uncover' og blev sunget af den bare 15-årige svensker Zara Larsson – og jeg var åbenbart ikke ene om at forveksle den unge kvindes røst med Rihanna, der dengang hittede stort med kærlighedsballaderne 'Diamonds' og 'Stay'.Sange, der - til mit eget forsvar - ikke lå langt fra den storladne 'Uncover'.Kan du huske 'Uncover'? Hør eller genhør gennembrudshittet her:Zara Larsson - Uncover0:00Men hvad hverken jeg eller Sarah – og nok heller ikke Zara Larsson selv – vidste var, at det unge sangtalent, der strømmede ud af de skrattende højtalere, syv år senere ville være én af verdens største, spirende popstjerner med flere kæmpehits, musikpriser og platinplader under bæltet.Det er ikke desto mindre tilfældet, da Zara Larsson en solrig februardag toner frem på skærmen foran mig. Jeg har fået 20 minutter med verdensstjernen på alle hjemmearbejds-møders moder, Zoom, i anledningen af hendes nye album, 'Poster Girl', der udkommer fredag.- Der er sket meget i mit liv de seneste år. Da jeg udgav mit seneste album ('So Good' fra 2017), var jeg en ung pige på 19 år, men nu er jeg vokset op, jeg er blevet 23 år og er en ung kvinde. Jeg har været igennem et kærestebrud, forelsket mig på ny, fået nye venner, rejst og oplevet så meget, fortæller Zara Larsson og fortsætter:- Jeg synes ikke, et album nødvendigvis behøver at være som at læse en side af min dagbog, men flere af sangene repræsenterer helt sikkert, hvad jeg har været igennem, forklarer sangeren om pladen, der gemmer på allerede velkendte hits som 'Ruin My Life' og den nye single 'Talk About Love', der allerede bliver spillet flittigt i radioen herhjemme.Kort efter sit gennembrud optrådte 15-årige Zara Larsson ved uddelingen af Nobels fredspris. Her ses hun på scenen under ceremonien i Oslo i 2013. (Foto: Ragnar Singsaas © Getty Images)Bliv nummer ét eller smut hjem'Poster Girl' er Zara Larssons tredje album.I kølvandet på 'Uncover', der blev i stort hit i Sverige og nabolande som Danmark og Norge, udgav hun i 2014 sit debutalbum, '1', der herhjemme solgte 10.000 eksemplarer.Debutpladen blev kun udgivet i Skandinavien, men tre år senere, i 2017, udgav Zara Larsson så albummet 'So Good', det var hendes første internationale udgivelse.I årene forinden havde musikeren allerede bevist sit værd som popstjerne med massivt hitpotentiale med sange som 'Lush Life', 'Ain't My Fault', David Guetta-samarbejdet 'This One's for You' og MNEK-duetten 'Never Forget You', og den internationale debut endte med at sælge over én million eksemplarer alene i USA.- Jeg har faktisk lige fået platinpladen fra USA ind ad døren, fortæller Zara Larsson med et glimt af – velberettiget – stolthed i stemmen.Hør Zara Larssons seneste single, 'Talk About Love', her:Zara Larsson - Talk About Love0:00Zara Larsson burde med andre ord være pænt tilfreds med sin succesfulde karriere indtil nu.Men det er hun ikke. Langt fra faktisk.- Jeg har altid været en stræber. Lige siden jeg var lille, har mit mantra været, at enten bliver jeg nummer ét, eller også kan jeg bare pakke sammen og tage hjem. Jeg er virkelig en "alt eller intet"-person, siger hun.- Da jeg voksede op, tænkte jeg: "Jeg skal være den største og bedste, og jeg skal opnå alt, hvad jeg drømmer om" – og jeg har stadig meget at opnå endnu. Jeg har aldrig været nummer ét på Billboard-hitlisten i USA. Jeg har heller aldrig ligget nummer ét på listen over verdens mest solgte album. Der er så meget mere, jeg kan opnå, forstår du?Om Zara LarssonZara Larsson er 23 år gammel og født og opvokset i Stockholm, Sverige.Som bare tiårig vandt hun talentkonkurrencen 'Talang' i Sverige.I 2013 udsendte hun debutsinglen 'Uncover', som blev et stort hit i hjemlandet og resten af Skandinavien.Hendes største hits tæller sange som 'Ruin My Life', Clean Bandit-samarbejdet 'Symphony' og 'Lush Life'. Sidstnævnte er hørt tæt på én milliard gange alene på Spotify.Zara Larsson udgiver fredag den 5. marts sit tredje album, 'Poster Girl'.Bliver aldrig tilfreds med egen succesMen nej, jeg forstår måske ikke helt.Et hurtigt blik over Zara Larsson cv vidner jo om en allerede succesfuld karriere, der med et nyt album kun er på vej til at blive endnu større.Men Zara Larsson er både stræber og perfektionist. Hun har indspillet sangene på sit nye album om og om igen i jagten på den helt perfekte lyd, forklarer hun mig.- Jeg har vildt svært ved at være tilfreds med noget, jeg har lavet eller opnået, hvis det ikke er det allerbedste, største eller smukkeste, der nogensinde er lavet. Jeg har på en måde "set myself up for failure", siger hun.- Og det er både en velsignelse og en forbandelse. Det er jo en fed drivkraft i mit arbejde, men jeg tror, jeg havde haft det bedre, hvis jeg havde lettere ved at kigge på alt det, jeg har opnået, og være stolt af det i stedet for at sige: "Okay, skidefedt, vi har solgt en million cd'er i USA, men nu vil jeg sælge to millioner," siger Larsson og fortsætter efter en kort tænkepause:- Og jeg ved faktisk heller ikke, om jeg ville blive lykkeligere, hvis jeg så faktisk opnåede de drømme. For når det sker, kommer jeg sikkert til at tænke: "Nå, hvad skal vi så nu?" Jeg kommer nok stadig ikke til at være tilfreds.Jeg øver mig virkelig i at være taknemmelig og stolt af mig selv. Jeg ved bare ikke, om jeg nogensinde kommer til at føle mig helt tilfreds.Zara Larsson, sangerTidligere i vores interview har vi vendt, hvordan det er at være svensker flasket op på köttbullar og potatismos og pludselig havne i det pulserende musikmekka Los Angeles, der vrimler med store drømme og lige så store egoer.Den svenske mentalitet er noget anderledes end den amerikanske, forklarer Zara Larsson og nævner ord som "janteloven" og "ydmyghed".Og det er da også, som om Zara Larsson - efter at have fortalt om sin kamp med aldrig at føle sig helt tilfreds - pludselig bliver ramt af et skud svensk beskedenhed, da hun tilføjer:- Men hør, jeg udlever virkelig min største drøm lige nu. Jeg har fået lov til at gøre min største passion til mit arbejde, og det er jeg vildt glad for, så jeg øver mig virkelig i at være taknemmelig og stolt af mig selv. Jeg ved bare ikke, om jeg nogensinde kommer til at føle mig helt tilfreds. Og det er jo egentlig lidt trist, men sådan er jeg altså bare, siger hun med et grin.Zara Larssons pludselige schlager-succesZara Larsson har sunget på engelsk hele sin karriere og satser benhårdt på at få succes langt udover Sveriges grænser. Derfor kom det også som lidt af en overraskelse – i hvert fald for folk uden for Sverige – da Larsson for få måneder siden pludselig udsendte en single på svensk.På nummeret 'Säg Mig Var Du Står', der er et cover af et gammelt svensk schlager-hit fra 80'erne, fik Zara Larsson selskab af den svenske musiklegende og Grand Prix-vinder Carola, der oprindeligt udgav nummeret i 1980.- Carola var mit idol, da jeg voksede op. Inden jeg opdagede Beyoncé og Whitney Houston, var Carola mit ét og alt, og jeg kunne hver en sang udenad. Jeg elsker hende, og 'Säg Mig Var Du Står' er en af mine største favoritsange nogensinde, fortæller Zara Larsson.Hun og 54-årige Carola optrådte første gang sammen med nummeret i et svensk tv-show sidste sommer og besluttede sig ret spontant for at udgive den overraskende duet.- Det lod til, at folk kunne lide den, så vi tænkte: "Skal vi ikke bare udgive den? Hvorfor ikke?" fortæller Larsson.I dag er 'Säg Mig Var Du Står' blevet hørt over 18 millioner gange alene på Spotify – til Zara Larsson store overraskelse.- Jeg vidste jo godt, det her ikke ville blive en stor, international ting. Mit amerikanske pladeselskab var jo ligeglade med den sang, men det føltes bare som en sjov ting at gøre. Og så klarede den sig jo pludselig så godt! Jeg tænkte ærligt bare: "What the fuck?" siger Larsson med et grin.Hør hittet 'Säg Mig Var Du Står' her.Blev udråbt som 'mandehader'Med talrige verdenshits på samvittigheden og flere musikpriser stående på kaminhylden – blandt andre en MTV-pris for 'Bedste nordiske kunstner' fra 2020 – har Zara Larsson nu alligevel lidt at være stolt af.Men det er dog ikke kun hendes musik, der har sat den unge svensker på verdenskortet.Zara Larsson er nemlig ikke bange for at sige sin mening, og det har flere gange trukket overskrifter, når hun på sin Instagram-profil har delt sine tanker om alt fra Black Lives Matter, retten til abort og homoseksuelles rettigheder til den amerikanske våbenlov og slaveri i Libyen.- Det ligger i mit dna, tror jeg. Jeg har altid sagt, hvad jeg synes om ting, og sagt fra, hvis der var noget, jeg syntes var forkert. Jeg vil ikke lyde som en skønhedsdronning, men jeg vil jo bare gerne have, at verden skal være et godt sted, forklarer hun.Der findes så mange, der hader kvinder, så man er nødt til at gå den anden vej engang i mellem.Zara Larsson, sangerMusikerens store mærkesag er kampen for ligestilling og kvinders rettigheder, og svenskeren er selverklæret feminist. Zara Larssons kontante holdninger er dog ofte blevet mødt med modstand, og særligt hendes udtalelser om det modsatte køn har flere gange udløst massiv kritik.Det oplevede hun i 2016, da en kvindelig festivalgæst på den svenske musikfestival Bråvalla blev voldtaget under en koncert med netop Zara Larsson. Efter episoden tog sangeren stærk afstand fra episoden og skrev på Twitter i et nu slettet opslag, at hun håbede gerningsmanden måtte "brænde op i helvede", hvorefter hun tilføjede:- Jeg hader mænd. Hader. Hader. Hader.Netop dén udtalelse fik sindene i kog i Sverige, hvor Zara Larsson blev stemplet som "mandehader" og kritiseret for at skære alle mænd over én kam. Trods kritikken stod musikeren ved sin udtalelse om sin foragt for mænd, som hun har gentaget i flere interviews siden hen.I 2018 var Zara Larsson frontkvinde i en kampagne, der skulle skabe opmærksomhed om HIV og AIDS. (Foto: Gareth Cattermole © Getty Images)'Jeg var meget radikal'I dag ser Zara Larsson dog lidt anderledes på tingene.- Da jeg begyndte at dele mine holdninger, var jeg meget radikal og ekstrem – og jeg kunne lide det. Men jeg tror, det har været en vigtig del af min feministiske opvågnen, at jeg siden hen har kunnet se, at det var meget sort/hvidt. Det har gjort, at grundlaget for mine holdninger er blevet endnu stærkere, fordi jeg nu kan se flere nuancer i tingene, siger Zara Larsson og fortsætter:- Men nogle gange er man også nødt til at skubbe lidt til grænserne. Der findes så mange, der hader kvinder, så man er nødt til at gå den anden vej en gang imellem. Og de udtalelser fik folk til at snakke og tage diskussionen, og det er jeg glad for. Og helt ærligt, de mænd, der bliver krænket over, at man kan sige den slags, det er nok dem, der faktisk bør tage kritikken mest til sig.På skærmen med vores Zoom-opkald tikker en chatbesked op."1 minut tilbage", står der.Beskeden er fra den engelsktalende koordinator fra Larssons pladeselskab, der har siddet og lyttet med på vores dansk-svenske interview (og som efter interviewet kontakter mig for at sikre sig, at vi ikke afslører noget om Zara Larssons på det tidspunkt hemmelige samarbejde med IKEA. "Jeg forstod intet, så er lidt forvirret over, hvad I har talt om", som han skriver).Der er flere interviews linet up med verdensstjernen denne formiddag, så vi skal runde af.- Det er altså lidt skørt. Det er så længe siden, jeg har udgivet et album, at jeg helt havde glemt, hvordan det føles. Pludselig indspiller jeg musikvideoer, er til fotoshoots og laver interviews. Det føles nærmest, som om jeg prøver det hele på ny, lyder det til slut fra Zara Larsson.Så vinker hun farvel, og skærmen går i sort.Titlen på Zara Larsson nye album er ’Poster Girl’, som også er titlen på en af pladens sange. Den sang handler ifølge sangeren selv om hendes kærlighed til at ryge joints. – Jeg vil ikke nødvendigvis være en poster girl (fortaler) for det, men jeg elsker det, har hun forklaret til magasinet The Forumist. (Foto: pressefoto)
På den anden side af Øresund har budskabet de seneste uger lydt: Vi er på vej mod en tredje bølge.For mens vi herhjemme har kunnet se smittetallet dale, er det gået den stik modsatte retning hos vores svenske naboer.- I Sverige ser vi desværre en stigning (af smittetilfælde, red.) igen, lød det i eftermiddag fra statsepidemiolog Anders Tegnell, der dog er tøvende i forhold til at betegne det som en tredje bølge.- Men det er klart, at hvis vi ikke forbedrer lydhørheden, er der en stor risiko for, at vi er på vej ind i en tredje bølge, siger han.Ifølge statsepidemiolog Anders Tegnell vil den britiske mutation af coronavirusset formentlig være den dominerende inden for kort tid. (Foto: TT News Agency © Scanpix)Det øgede smittetal i Sverige skyldes blandt andet udbredelsen af den særligt smitsomme britiske variant, som Tegnell vurderer vil være den mest dominerende i de fleste lande i Europa indenfor kort tid.- Hastigheden, hvormed den overtager, er meget høj, siger han.Regioner udsteder egne anbefalingerMen den britiske variant er ikke det eneste, der har fat i Sverige. I regionen Sörmland er der også fundet smittetilfælde både med den sydafrikanske og den brasilianske variant.Og selvom det stadig er et fåtal, ser flere regioner sig nødsaget til at handle i stedet for at vente på nyt fra regeringen, som forventes at præsentere nye politiske tiltag i morgen.I flere regioner som eksempelvis Västra Götaland og Västerbotten er man gået skridtet videre og har udformet sine egne anbefalinger, og i dag er hovedstadsregionen så fulgt trop.I region Stockholm er der kommet anbefalinger om brug af mundbind blandt andet i offentlig transport. (Foto: TT News Agency © Scanpix)Alene i Region Stockholm er antallet af coronasmittetilfælde de seneste par uger steget med omkring 25 procent per uge, så tallet nu er oppe på knap 9.500 tilfælde.Så hvor turister førhen har rejst til hovedstadsregionen for frit at kunne gå på cafe og i butikker i Stockholm uden besværet med mundbind, er anbefalingerne nu, at mundbind er noget, man både har på i bussen, på jobbet, på apoteket og hos frisøren.For at inddæmme smittespredningen yderligere kommer de regionale myndigheder også med konkrete råd til vinterferien, som afvikles i øjeblikket, og hvor mange formentlig planlægger skiture.Derfor lyder anbefalingen, at man udelukkende rejser, hvis alle i en husstand eller en familie er symptomfri, holder to meters afstand. Samtidig anbefales de ældste skoleklasser samt gymnasie-klasser at fortsætte med fjernundervisning frem mod uge 10.Færre vacciner end ventetSelvom det svenske vaccineprogram får ros af Anders Tegnell, vækker det bekymring i hovedstadsregionen, at man ikke kan forvente at få det antal vacciner, som man var stillet i udsigt, siger den ansvarlige for smittekontrol i Region Stockholm.- Vi modtager næsten 80 procent færre vacciner end forventet i februar og fem procent færre i marts, det er en stor skuffelse, siger Maria Rotzén Östlund.Knap 428.000 svenskere har allerede modtaget mindst en dosis af covid-19-vaccinen, og ligesom i Danmark gør man brug af vacciner fra Pfizer/BioNtech, Moderna samt AstraZeneca. Forventningen fra de svenske sundhedsmyndigheder er, at vaccinerne skal være et effektivt værktøj mod smittespredningen.- Derfor er det klogt ikke at vente med at takke ja til vaccinen, når man får den tilbudt. Hvis man venter, er man uden beskyttelse på et tidspunkt, hvor vi har stor smittespredning, lød det i dag fra Anders Tegnell.



- Hvis ikke det her kan være med til at sætte en stopper for den grove kriminalitet, så er der intet, der kan gøre det.Sådan lyder det fra Ulf Kristersson, der er partileder for Sveriges næststørste parti, Moderaterne, i et Facebook-opslag mandag. Opslaget kommer, efter en 12-årig pige blev ramt af skud ved en tankstation i området Norsborg i byen Botkyrka syd for Stockholm natten til søndag.- Skyderierne må stoppe. Man siger, at det kun er et spørgsmål om tid, før en kugle rammer nogen, som bare er på det forkerte sted. Nu skete det igen. Og så endda for et barn, siger Ulf Kristersson.Også hans partifælle, Moderaternes retsordfører Johan Forssell, foreslår nu sammen med Adam Marttinen fra Sverigedemokraterne at indføre dobbelt straf for banderelateret kriminalitet som i Danmark. Det skriver SVT.Sveriges indenrigsminister, Mikael Damberg fra Socialdemokraterne, er chokeret over hændelsen og deler sin medfølelse med pigens familie.- Det er frygteligt tragisk. Man bliver utroligt vred på de kriminelle bander, der ikke har nogen empati, og hvis skud dræber andre mennesker. Ingen ord kan beskrive den sorg, der rammer forældrene, når man mister sit barn på den her måde, siger han til SVT.Skete i særligt udsat områdeDrabet på den 12-årige pige er langt fra den første skudepisode i området. Norsborg, der ligger syd for Stockholm, har nemlig siden 2015 været på svensk politis liste over særligt udsatte områder.Flere svenske medier beretter på baggrund af anonyme kilder, at skuddene, der ramte den 12-årige pige, oprindeligt var tiltænkt to fra det kriminelle miljø. Svensk politi vil dog hverken be- eller afkræfte, om det er tilfældet.- Det vil vi ikke kommentere på. Generelt har skudepisoder som den her forbindelse til det kriminelle miljø, men vi vil ikke gå nærmere ind i, om det er tilfældet i netop den her sag, siger fungerende regionspolitichef Palle Nilsson til SVT.Har gang i omfattende efterforskningEfter skudepisoden har svensk politi sat gang i en efterforskning og vil blandt andet se på overvågningsvideoer fra en McDonald's tæt på, hvor pigen blev skudt.Derudover har den svenske indenrigsminister bedt vidner eller folk, der kunne have viden om sagen, kontakte politiet.- Der er mennesker, der ved, hvem der skød. Men der er ingen moral eller ære, der siger, at man skal være tavs om, hvem der myrdede en 12-årig. Jeg håber, at alle, der ved eller har set noget, vil kontakte politiet, siger Mikael Damberg til SVT.Svensk politi modtog klokken 03.27 natten til søndag et alarmopkald om, at der var hørt skudlignende lyde nær tankstationen i Botkyrka.- Vi blev kaldt til stedet og fandt en 12-årig pige, som var så hårdt såret af skudsår, at hun senere døde af sine skader, siger Caroline Paasikivi, der er politiets områdechef i Stockholm.Pigen blev bragt til et hospital med ambulance. Det er uklart, om politiet kunne tale med pigen, inden hun døde.Der er endnu ingen anholdt i sagen, meddeler politiet.

Mens antallet af personer, der bliver konstateret smittet med coronavirus, de seneste uger er steget herhjemme, ser vores svenske naboer ud til at have fået sin smittekurve under kontrol.Der er da også ros til svenskerne fra den danske professor og pandemiforsker ved Roskilde Universitet, Lone Simonsen.- Det ser ud til, at Sverige har fundet en bæredygtig strategi, som Danmark og andre lande bør se mod, siger hun.Tidligere har Sverige ellers fået kritik for sin corona-strategi, som har været mere lempelig end for eksempel den danske.Især fordi svenskerne i pandemiens første måneder oplevede et markant højere dødstal end mange andre lande. Blandt andet Norge, Danmark og Finland.© ScanpixDødstal i de nordiske lande Sverige har haft 5.865 dødsfald, som er relateret til covid-19. Det svarer til 57, 6 personer per 100.000 indbyggere. Langt de fleste døde fra marts til juni.I Danmark har vi haft 635 dødsfald relateret til covid-19 svarende til 10,95 personer per 100.000 indbyggere. Flest døde fra midt i marts til maj.Norge har haft 266 dødsfald relateret til covid-19. Det svarer til 5,02 personer per 100.000 indbyggere. De fleste døde mellem slut marts og midt maj.I Finland er 339 dødsfald relateret til covid-19 svarende til 6,14 personer per 100.000 indbyggere. I Finland toppede dødsfaldene i april.Alle tal stammer fra Johns Hopkins University og er opgjort per 19. september 2020.Men nu mener den svenske pendant til Søren Brostrøm, statsepidemiolog Anders Tegnell, at have en del af forklaringen på, hvorfor det svenske dødstal var så højt i forhold til de andre nordiske landes.- En rapport viser, at der er en stærk sammenhæng mellem en lav overdødelighed af influenza og en høj overdødelighed af covid-19, siger Anders Tegnell til det svenske medie Dagens Nyheter.Teorien kaldes ‘dry tinder’. På dansk ‘tørt tønder’ eller ‘tørt brændstof’.Kort forklaret går teorien ud på, at Sverige i 2019 oplevede en mild influenza-sæson, hvor mange af dem, der normalt ville være døde, ikke døde.Derfor var mængden af personer i risikogruppen for at dø af covid-19 større, end den ville have været under en normal eller hård influenzasæson.Med andre ord var det mere ‘tørt brændstof', som ventede på at blive antændt af en gnist."Jeg køber den ikke"Rapporten, som Anders Tegnell henviser til, er lavet af tre økonomi-forskere, der erklærer, at de fra starten har været “meget skeptiske” overfor lockdown-tiltag under covid-19.Der er tale om et såkaldt ‘working paper’, der endnu ikke har været gennem peer review, som er den proces, hvor andre forskere vurdererer en undersøgelse, før den bliver udgivet i et videnskabeligt tidsskrift.Ifølge rapporten kan 25-50 procent af de svenske covid-19-dødsfald forklares med ‘dry tinder’-teorien.Men den køber Lone Simonsen ikke.- Jeg kan simpelthen ikke se, at de svenske dødstal skulle have en direkte kobling til influenza, siger hun.Jeg mener, at det især har været problemerne på plejehjemmene, der var årsag til det høje antal døde i Sverige. Anders Tegnell var også ude at undskylde for det, og siden har man fået styr på situationen.Lone Simonsen, professor og pandemiforsker.Lone Simonsen medgiver, at en del af dødsfaldene skyldes det, der i hendes fag kaldes ‘harvesting’ - altså høst.Det betyder, at en sygdom i højere grad tager livet af personer, som i forvejen er ældre eller svækkede, end af yngre og raske personer.- Men en influenza angriber 5-10 procent af de ældre per sæson. Chancen for, at det er de samme 5-10 procent, der er blevet ramt af covid-19 i udbrud på plejehjemmene, er ikke særlig stor. ‘Dry tinder’ kan godt være en mindre del af problemet, men ikke 25-50 procent, siger hun.Når Lone Simonsen taler om plejehjem, skyldes det, at svenske plejehjem har været hårdt af mange, større coronaudbrud.I juli viste en undersøgelse, at myndighederne i Sverige ikke havde været gode nok til at beskytte mange af landets plejehjemsbeboere mod covid-19.Blandt andet andet var der problemer med hygiejne og smittebeskyttelse. Og nogle steder fik de ældre ikke tilbudt ilt, selvom de havde brug for det.- Jeg mener, at det især har været problemerne på plejehjemmene, der var årsag til det høje antal døde i Sverige. Anders Tegnell var også ude at undskylde for det, og siden har man fået styr på situationen, siger Lone Simonsen."Det kan ikke udelukkes"Professor i virologi på Aarhus Universitet, Søren Riis Paludan, er mere positivt stemt overfor ‘dry tinder’-teorien, end Lone Simonsen.- 25-50 procent lyder af meget, men det kan ikke udelukkes. Hvis der har været en under-dødelighed i den modtagelige gruppe under influenza-sæsonen året før, er det ikke mærkeligt, at mange i den gruppe vil dø, siger han.Hvem dør af covid-19?Selvom Lone Simonsen og Søren Riis Paludan har to forskellige vurderinger af ‘dry tinder’-teorien, er de enige om én ting: Vi skal begynde at tale om, hvem der dør af covid-19, igen.“Det er en sandhed, vi ikke snakker om”, siger Lone Simonsen med henvisning til, at det i lande som Sverige og Danmark primært er en gruppe af ældre og/eller svækkede personer, som i gennemsnit har en kort forventet levetid tilbage, som dør af covid-19.Han understreger dog, at der er tale om en teori, og at der kan være mange andre ting, der spiller ind på, at Sverige oplevede en høj dødsrate tidligere i pandemien.Udover ‘dry tinder’ nævner undersøgelsen selv 15 andre mulige teorier, der kan have haft en indvirkning.En af dem er Sveriges mere milde lockdown-strategi. De tre økonomi-forskere tror dog, at den kun er ansvarlig for en mindre del af dødsfaldene.De foreslår selv, at det gælder for mindre end 25 procent.Derudover fremhæver de teorier, som at Sverige har en større andel af immigranter, end de øvrige nordiske lande, og at Sverige har flere ældre i pleje generelt.- Et andet interessant punkt er, at de skriver, at Sverige måske er hurtigere til at tælle et dødsfald som covid-19-relateret. Det så vi tidligere i pandemien med Belgien, der havde dobbelt så mange dødsfald, som andre lande, fordi de registrerede det hver gang, det mindede om covid-19-symptomer, siger Søren Riis Paludan.Han hæfter sig dog ved, at undersøgelsen ikke går i dybden med de fleste af teorierne.- Vi mangler stadig en del undersøgelser, før vi kan kalde det andet end teorier, siger han.Forsamlings-forbud er afgørendeSpørger man Lone Simonsen, hvorfor svenskerne i dag ser ud til at fået styr på smittekurven og dødsraten, er hun ikke i tvivl.- Det skyldes især deres forbud mod forsamlinger på over 50 personer.Da Danmark den 12. marts lukkede ned for skoler, uddannelser, arbejdspladser og institutioner, gjorde svenskerne ikke så meget andet end at indføre hygiejneråd og anbefalinger om afstand.Men den 28. marts indførte Sverige et forbud mod forsamlinger på over 50 personer, som har varet ved lige siden.I mellemtiden løftede vi i Danmark grænsen til 100 personer, inden statsminister Mette Fredriksen på et pressemøde fredag meldte ud, at den igen vil blive sænket til 50 personer.Noget, som Lone Simonsen sammen med to kolleger har sendt en anbefaling til Sundhedsstyrelsen om for få dage siden.- Vi ved, at det her er et virus, der spreder sig ved super-spredning. At det er 10 procent, der giver 80 procent af smitten videre, siger Lone Simonsen, der glæder sig over, at myndighederne nu har sænket forsamlingsforbuddet til 50 igen.

Danske medier skal passe på i dækningen af krænkere, som Frank Jensen og Morten Østergaard. For MeToo-dækningen kan udvikle sig til en folkedomstol, hvor de anklagede mænd ikke får tiltrækkelig mulighed for at forsvare sig.Sådan lyder advarslen fra Åsa Linderborg, der som kulturchef på avisen Aftonbladet, var en central figur i det svenske MeToo-opgør.MeToo i Sverige var frygteligt hård og utroligt aggressiv.Åsa Linderborg, svensk forfatter og journalistFor avisens dækning af sager på et teater i Stockholm gik for langt, og teaterchefen Benny Frederiksson begik selvmord, efter anonyme kilder blandet andet havde anklaget ham for at true en ansat til at få en abort. Flere af anklagerne blev senere tilbagevist, og for Åsa Linderborg blev sagen en øjenåbner.- Det, som gik galt, var, at vi navngav personer, som ikke var dømt for noget, eller brugte anonyme vidner, fortæller hun til DR.Blå bogÅsa Linderborg (født 1968)Svensk journalist og forfatterTidligere kulturchef på AftonbladetForfatter til selvbiografien 'Mig ejer igen' og debatbogen 'Det populistiske manifest'Aktuel med bogen 'Året med 13 måneder' om perioden, hvor den svenske MeToo-debat rasede.- Fejlen er at hænge folk ud, der ikke har en chance for at forsvare sig, eller som kun skal kommentere anonyme kilder, for så ved man jo ikke, hvem anklageren er, siger hun.'Blæste på retssikkerheden'Hun advarer danske medier om at give køb på presseetiske idealer.- Vi blæste på presseetikken, og vi blæste på retssikkerheden, og vi gjorde det i den gode sags navn, for MeToo er også en god ting, siger Åsa Linderborg, der har skrevet bogen 'Året med 13 måneder' baseret på sin dagbog over forløbet.Det var i årene 2017 og 2018, at de svenske MeToo-afsløringer for alvor brød løs. I Danmark oplever vi nu vores eget opgør, hvor magtfulde mænd som Københavns overborgmester, Frank Jensen, og De Radikales politiske leder, Morten Østergaard, inden for kort har måttet trække sig fra deres poster på grund af krænkende adfærd.I medierne har både værten på P1-programmet shitstorm, Mads Aagaard Danielsen og en chef på forlaget Gyldendal mistet deres job efter anklager om krænkende adfærd.Det var Berlingske, der bragte historien om P1-værtens opførsel frem. Her vækker den svenske advarsel genklang hos chefredaktør Mette Østergaard.- Nogle af de erfaringer, man har gjort sig i Sverige, synes jeg bestemt, vi skal lytte til i Danmark, siger hun.-I Sverige havde man en debat, som jeg opfatter som mere heftig, også på de sociale medier, og som desværre havde nogle meget ulykkelige konsekvenser, siger hun.Aftonbladet bragte flere kritiske artikler om teaterchef på Stockholms Stadsteater, Benny Fredriksson. Senere begik han selvmord, og det svenske pressenævn kritiserede dækningen.Netop derfor mener hun, at det i MeToo-dækningen er uhyre vigtigt, at man holder sine journalistiske principper "meget, meget højt".- Fordi der er tale om meget store konsekvenser, både for de kvinder, der er involveret, og for de mænd, som anklagerne bliver rettet mod, siger Mette Østergaard.Vigtige principperBerlingske valgte - i lighed med DR - at bringe navnet på P1-værten, og ifølge Mette Østergaard skete det efter nøje overvejelser.Når navnet blev bragt, skete det blandt andet, fordi vidnerne stod frem, der var tale gentagne krænkelser, og fordi værten bestred et job, hvor han netop stillede andre til ansvar for deres digitale krænkelser.- Der er så mange andre paramenter, der skal være i spil. Derfor er det så svært at lægge en præcis skabelon ned over. Men netop, når det er svært, skal vi gribe til vores principper og etiske retningslinjer i stedet for at blive henført i en eller anden blodrus, siger hun.Det er jo at stille Frank Jensen i en meget vanskelig situation. Hvordan i alverden skal han kunne forsvare sig mod de konkrete oplysninger, når han er frataget muligheden for at fortælle, hvem de konkrete oplysninger stammer fra?Christan Jensen, chefredaktør, PolitikenPolitiken har været af at de medier, der har dækket debatten i Danmark intenst, og blandt andet bragt kvinders vidnesbyrd om sexchikane og krænkelser i flere brancher.Chefredaktør Christian Jensen mener, at Åsa Linderborgs advarsel er værd at lytte til.- Hendes vigtigste pointer er vel, at vi virkelig skal holde tungen lige i munden i medierne, når vi beskæftiger os med de her MeToo-sager. I særdeleshed, når det handler om anonyme kilder, der retter anklager med en navngiven person. Det stiller nogle helt ekstraordinære krav til dokumentation og journalistisk etik i forhold til at høre den angrebne person, siger Christian Jensen.- Så det er helt evident vigtigt, at vi lige stopper op, midt i at en vigtig samfundsbevægelse er i gang, og kigger på vores egen praksis med en kritisk distance. Det, synes jeg, er en nødvendig og rigtig påmindelse, siger Christian Jensen.'Kalder på eftertanke'Han mener, at der har været tidspunkter hvor den danske dækning er løbet lidt for stærkt. Han peger på den weekend, hvor Frank Jensen skulle forsvare sig på rådhuset. I løbet af weekenden kom der oplysninger om nye sager frem fra anonyme kilder. Kilder, som Frank Jensen kendte identiteten af, men som ønskede at være anonyme i medierne.Frank Jensen på det pressemøde på Islands Brygge, hvor han mandag 19. oktober fortalte, at han trækker sig som overborgmester. (Foto: Philip Davali © Scanpix)- Det er jo at stille Frank Jensen i en meget vanskelig situation. Hvordan i alverden skal han kunne forsvare sig mod de konkrete oplysninger, når han er frataget muligheden for at fortælle, hvem de konkrete oplysninger stammer fra? Det synes jeg er presseetisk betænkeligt. Og det synes jeg kalder på eftertanke, siger chefredaktøren.I dag fortryder Åsa Linderborg en skarp klumme, hun skrev i Aftonbladet om den anklagede teaterchef. Klummen var baseret på oplysninger, der senere viste sig ikke at være sande.Derfor, siger hun, vil hun "resten af sit liv være forbundet" med det efterfølgende selvmord.- MeToo i Sverige var frygteligt hård og utroligt aggressiv, konkluderer hun.I Danmark mener chefredaktør Mette Østergaard fra Berlingske, at danske medier har lært af forløbet i Sverige.- MeToo-debatten i Danmark kommer jo tre år senere, end den gjorde i Sverige. Jeg tror, at vi som medier kan tage nogle erfaringer fra det, man lærte i Sverige og bruge det. For der er ingen tvivl om, at det er en meget svær diskussion - også mediemæssigt. Vi skal derfor være ekstremt påpasselige og yderst ansvarlige, siger hun.
Det svenske forsvar, Försvarsmakten, øger sin tilstedeværelse i Østersøen på grund af en forværret sikkerhedssituation i området.Det oplyser Försvarsmakten i en meddelelse mandag aften.Her peger man på "ændringer i det globale sikkerhedsmiljø" som en del af årsagen.- Der foregår omfattende militær aktivitet i Østersøregionen, både fra russisk og vestlig side, på en måde, som vi på nogle områder ikke har oplevet siden tiden under den kolde krig, siger indsatschef hos forsvaret Jan Thörnqvist.I juli 2017 sejlede den russiske atom-ubåd Dmitrij Donskoj igennem dansk farvand for at deltage i 100-års jubilæet for den russiske flåde. Ubåden er 172 meter lang og er dermed den største atomdrevne ubåd i verden, og det er første gang, den sejler ind i Østersøen. (Foto: Sarah Christine Nørgaard © Scanpix)I meddelelsen skriver Försvarsmakten, at der er større og mere komplekse militærøvelser i området end før.Indsatsleder: Tiltag er ikke rettet mod RuslandOgså coronapandemien har bidraget til en mere ustabil situation.- Der foregår en russisk øvelse lige nu, og derudover har vi aktiviteter fra Nato-fartøjer og -fly i vores nærområde, siger Thörnquist til det svenske nyhedsbureau TT.Særligt skal Sveriges overvågning af sydøstlige og centrale dele af Østersøen styrkes.Også på øen Gotland vil der være en øget militær tilstedeværelse.Svensk militær på Gotland i 2016. (Foto: TT News Agency © Scanpix)Visby-havnen i Gotland i 2016. (Foto: TT News Agency © Scanpix)1 / 2Svensk militær på Gotland i 2016. (Foto: TT News Agency © Scanpix)1 / 2Visby-havnen i Gotland i 2016. (Foto: TT News Agency © Scanpix)2 / 2Umiddelbart vurderer det svenske forsvar, at risikoen for et angreb på Sverige er lille.Indsatschefen afviser over for TT, at tiltaget er specifikt rettet mod Rusland.- Nej, det er en markering mod både Rusland og alle i omverdenen, om at vi selvfølgelig er interesserede i at følge begivenhedernes udvikling i vores nærområde. Vi har al ret til at gøre det, siger Thörnqvist.I modsætning til Danmark er Sverige ikke medlem af forsvarsalliancen Nato, som svenskerne dog har et tæt samarbejde med.Danmark har blandt andet udstationeret 200 danske soldater i Estland som en del af Natos fremskudte forsvar.Endvidere bidrager Danmark til Natos såkaldte "Air Policing" i de baltiske lande./ritzau/
2005, 2007, 2008, 2009, 2010, 2011, 2012, 2013, 2014, 2015, 2016 og 2020.Det er årene, Zlatan Ibrahimovic er blevet kåret til ’Årets Fodboldspiller i Sverige’.Alt med Zlatan er sjovt, spændende, ekstraordinært og til tider outreret og selvsmagende.andreas kraul, dr sportens fodboldkommentatorNu er superstjernen og nabonationens mest scorende landsholdsspiller gennem tiderne tilbage på det svenske landshold efter en pause på fem år.Det bekræftede Sveriges landstræner, Janne Andersson, på et pressemøde tirsdag eftermiddag.- Først og fremmest er han en meget dygtig fodboldspiller, den bedste vi har haft i Sverige. Derfor er det selvfølgelig dejligt, at han ønsker at komme tilbage. Han kan selvfølgelig bidrage på banen, men han har også en utrolig erfaring, som han give videre til de andre spillere.Udtagelsen ventede "hele Sverige ventede på i spænding", lød det fra SVT's fodboldekspert, Daniel Nannskog, da han indledte studiesendingen på den svenske tv-kanal til eftermiddag.Men udtagelsen af Zlatan Ibrahimovic kommer ikke bag på Nannskog. Det siger han til DR Sporten.- Han er et monster, selvom han er kommet op i årene. Hvis du ser på, hvordan han præsterer i Italien uge efter uge, så er han i særklasse Sveriges bedste angriber, siger han om den høje svensker, der i denne sæson har scoret 16 mål i 21 kampe for AC Milan.Alt er fedt med ZlatanMen selvom Zlatan Ibrahimovic har scoret 62 mål i 116 landskampe for Sverige, så har han fortsat noget at bevise i nationaldragten.Daniel Nannskog vurderer, at 70 procent af svenskerne er glade for at have ham tilbage på landsholdet, mens de sidste 30 procent forholder sig mere skeptisk.Sidstnævnte gruppe har måske en god grund, forklarer DR Sportens fodboldkommentator Andreas Kraul, der af flere omgange har været vidne til, at det har været ’Zlatan’ og ’de andre’ på det svenske landshold.- Jeg har været med til en dansk landskamp mod Sverige, hvor der blev afholdt to pressemøder. Ét for det svenske landshold og et for Zlatan. Det vidner måske om, at holdet ikke altid har været i fokus, når han har været på landsholdet. Hans karakter vil derfor blive et fokuspunkt på godt og ondt, forklarer han og understreger, at han meget gerne se den svenske superstjerne udtaget til den svenske EM-trup, når spillerne bliver præsenteret den 18. maj.- Det vil bare være fedt, hvis han kom med. Alt med Zlatan er sjovt, spændende, ekstraordinært og til tider outreret og selvsmagende. Men han er en stjerne, og det øger uden tvivl fascinationsgraden, selvom jeg ikke nødvendigvis er sikker på, at det vil gøre Sveriges chancer bedre til slutrunden, siger han og henviser til, at Sverige i 2018 nåede kvartfinalen ved den første slutrunde i en årrække uden Zlatan Ibrahimovic på holdet.Her kan du se, hvordan det gik, da DR Sportens Tina Müller mødte Zlatan Ibrahimovic under EM i 2016. En oplevelse, du kan læse mere om her.Har noget at beviseDerfor mener Andreas Kraul, at Zlatan Ibrahimovic har noget at bevise, når Sverige i VM-kvalifikationen møder Georgien på hjemmebane den 25. marts og Kosovo på udebane den 28. marts, inden der venter en venskabskamp mod Estland den 31. marts.- Det bliver spændende, hvilken attitude han kommer med. Hvis han går ind og signalerer, at han er der som svensk landsholdsspiller og ikke et projekt-Zlatan, så kan han uden tvivl løfte holdet.Det er 20 år siden, at Zlatan Ibrahimovic debuterede for Sveriges fodboldlandshold. Her ses han ved sin første slutrunde, VM i 2002. Modstanderen er Senegal, som kom videre fra Danmarks gruppe. (Foto: GLEB GARANICH)Samme holdning har Daniel Nannskog, der også forholder sig optimistisk omkring landsholdscomebacket.- Tidligere har det været sådan, at mange af de andre spillere har stået i skyggen af ham. De har kigget meget på, hvad han har gjort inde på banen. Det skal vi ikke tilbage til. Alle skal være en del af holdet. Derfor håber jeg virkelig, at trænerne og spillerne er klar over, at alle skal bidrage og ikke bare smide bolden over til Zlatan Ibrahimovic, når han kommer tilbage.- Og selvfølgelig findes der skeptikere i Sverige, som ikke vil have ham tilbage på landsholdet. De er bange for, at han kommer til at styre det hele, mens de andre spillere ikke får lov at vise, hvad de kan. Det er frygten.- Men han kommer uden tvivl med mål.Sverige - og måske Zlatan Ibrahimovic - åbner EM den 14. juni mod Spanien. Du kan se opgøret direkte på DR1.
I 00'erne var der ikke noget federe end en hvid mand i jakkesæt, der viser videoklip fra nyhedsdækningen og piller det hele fra hinanden, udstiller dobbeltmoral og håner selvhøjtidelige politikere.Dengang var det ungt og friskt, da Jon Stewart peakede med 'The Daily Show' på Comedy Central.Hans politiske analyser syntes skarpere end alle kommentatorer tilsammen, og han havde endda overskud til at smide jokes oveni. Det føltes, som om han havde stjålet tøjet og formen fra de klassiske nyhedsværter og brugt det til at sige frække og undergravende (og venstreorienterede) ting.© (c) DRBingeBinge er din guide til det bedste fra streaming-tjenesterne. Serieeksperterne Frederik Dirks Gottlieb og Kasper Lundberg anbefaler hver uge de største serier lige nu - og de oversete. De gør dig klogere på dem, du ser - eller som du skal skynde dig at komme i gang med.Oven på Stewarts fratræden i 2014 var der et vildt opbrud i værtsprofilen på det politiske comedy-talkshow. Trevor Noah, der er vokset op i Sydafrika, løb med nøglerne til 'The Daily Show'.Herefter føltes det, som om alle, der havde arbejdet på 'The Daily Show', fik deres egen version. Og man behøvede pludselig hverken at være hvid, mand eller amerikaner.Samantha Bee lavede 'Full Frontal' på TBS. Stephen Colbert lavede 'The Colbert Report' og overtog senere 'The Late Show' fra den legendariske David Letterman. Hassan Minhaj lavede 'Patriot Act' på Netflix, og Wyatt Cenac lavede 'Problem Areas' på HBO.Jon Stewart er for længst pensioneret.Tiden og medierne er på en måde løbet fra det politiske, satiriske, venstreorienterede talkshow. Men det lever alligevel stadig videre i bedste velgående.Der er lige startet nye sæsoner John Olivers 'Last Week Tonight', Bill Mahers 'Real Time' og Jonatan Spangs 'Tæt på sandheden'.Langt henad vejen føles det efterhånden mere sikkert end frækt, og mere kulturbevarende end provokerende. Den unge, overraskende humor kommer fra internettet og er blevet mere højreorienteret eller i hvert fald rettet kritisk mod såkaldt politisk korrekte strømninger.Her er en håndfuld af de dygtigste, hvide, venstreorienterede mænd i jakkesæt (som minimum skjorte), der velsigner vores skærme lidt endnu og piller nyhederne fra hinanden.1'Last Week Tonight with John Oliver'John Oliver er komiker og tv-vært. Tidligere agerede han korrespondent og værtsvikar på det populære talkshow 'The Daily Show'. (Foto: Paul Schiraldi © Paul Schiraldi Photography 1325 Bradford Avenue Bronx/HBO)Jon Stewarts britiske protege, John Oliver, vikarierede for ham som vært på 'The Daily Show' i 2014 og fik derefter sit eget show på HBO. 'Last Week Tonight' var et gennemresearchet, velargumenteret friskt pust, da det kom i 2014.Nu har det lige haft premiere på sin ottende sæson. Det er stadig absolut guldstandarden for, hvor woke man kan være som hvid midaldrende mand, men det føles ikke ligefrem…. friskt længere.John Olivers meninger er hårde, klare og ikke bare en kritik af dobbeltmoral, men byder som regel også på et bud på en løsning.Han skyder ikke med spredehagl; hvert afsnit fokuserer derimod på ét vigtigt emne. Det føles ofte mere som graverjournalistik med indlagte jokes end et comedy-show, der tilfældigvis handlede om nyhederne.Du kan se otte sæsoner af 'Last Week Tonight with John Oliver' på HBO Nordic.2'Schøtministeriet'Komiker Michael Schøt har siden 2014 ugentligt udgivet taler på sin Facebook-profil, der vender aktuelle emner på en humoristisk måde. Han har desuden også lavet flere nytårstaler fra 'Schøtministeriet'. (Foto: Jens Dresling © Scanpix)Komiker Michael Schøt er en én-mands-hær inden for politisk comedy. Og så alligevel ikke, for han er faktisk én af de få komikere, der stolt viser frem, at han har folk til at hjælpe sig med at skrive og producere. På trods af formatets megalomaniske navn.'Schøtministeriet' er først og fremmest en ugentlig tale på ti minutter, der udgives hver fredag på Facebook (og andre sociale medier) om et aktuelt emne.Når det er bedst, så føles det, som om han har skåret alt fyldet fra talkshowformatet og bare giver det bedste, korte hot take på diskussionerne om omskæring, kvindelige statsministres beklædning eller stormløbet mod kongressen.Du kan se 'Schøtministeriet' hver fredag på Michael Schøts Facebook-side.3'Real Time with Bill Maher'Bill Maher er en erfaren herre indenfor talkshow-genren med sine 19 sæsoner af 'Real Time', der har kørt siden 2003. (Foto: Janet Van Ham © HBO©2017)'Real Time' har lige haft premiere på sin 19. sæson, så måske er det ikke så underligt, hvis det virker lidt gammeldags.Bill Maher er hardcore ateist og siger, at han i modsætning til religiøse mennesker kun prædiker budskabet om, at "han ikke ved". Hvilket er lidt ironisk, fordi han generelt fremstår ekstremt bedrevidende.Han er ofte meget kritisk over for alle religioner og liberal til et punkt, hvor han ligner 'Den korte radioavis' mere end 'Schøtministeriet'.Han kom i problemer for nylig for at have sagt n-ordet i sit program for et par år tilbage, men reddede sig selv i land ved at lade Ice Cube komme på besøg for at skælde ham ud (og sige, at han normalt elsker 'Real Time').- Jeg vidste, at du ville fucke op før eller siden, starter Ice Cube med at sige i programmet.Formatet er optaget live, varer næsten en hel time og er måske sjovest, hvis du er over 35 eller vil finde ud af, hvor din boomer-onkel får sine vitser og synspunkter fra.Du kan se 19 sæsoner af 'Real Time with Bill Maher' på HBO Nordic.4'Tæt på sandheden med Jonatan Spang'Skuespiller og komiker Jonatan Spang har siden 2017 været anker på 'Tæt på sandheden'. (Foto: Bjarne Bergius Hermansen © Type 1)Bedre sent end aldrig!I mange år virkede det, som om det aldrig skulle lykkes at lave en effektiv, populær version af det politiske comedy-talkshow i Danmark. Indtil vi pludselig fik to på én gang.'Tæt på Sandheden med Jonatan Spang' fik premiere nærmest samtidig med 'Ugen plus det løse med Huxi Bach'. Begge komikere, der tydeligvis har format til at lave et program, der både taler til de gamle på flow-tv og de unge på nettet.Jonatan Spangs program udmærker sig ved at inkorporere små sketches, som parodien på 'Emil fra Lønneberg', der efter en svensk politisk rensningsproces er blevet til 'Mennesket fra Sted' (for ikke at støde nogen).For nylig har han lavet en 'The Walking Dead'-parodi ud af coronaepidemien – hvor Bilka står bag, og hvor grupper af overlevende er klar til at dræbe for toiletpapir.Du kan se alle seks sæsoner af 'Tæt på sandheden med Jonatan Spang' på DRTV.Andre gode politiske comedy-talkshows, du kan se i Danmark'The Daily Show with Trevor Noah' (tirsdag til fredag klokken 19.05 på Paramount)'Ugen plus det løse med Huxi Bach' (DR TV)
- I løbet af mere end 30 år som politisk reporter har jeg hørt mange taler fra mange statsministre. Men intet slår Stefan Löfvens tale til nationen, hvad angår alvor.Sådan lyder det fra Lena Mellin, der er politisk kommentator hos den svenske avis Aftonbladet.Vurderingen kommer i kølvandet på, at den svenske statsminister, Stefan Löfven, i aftes holdt en usædvanlig tale til nationen, i kølvandet på at landet den seneste tid har oplevet en voldsom stigning i antallet af coronasmittede.Fredag satte Sverige smitterekord, da 7.240 blev registeret coronasmittet på et enkelt døgn.Det, vi gør nu, påvirker, hvordan julefejringen kommer til at se ud, og hvem der stadig er hos os i juletidenStefan Löfven, Sveriges statsministerI aftes tonede den svenske statsminister, Stefan Löfven, så frem på de svenske tv-skærme og gav en sjælden tale til nationen. Her mødte han nationen med alvorsord om situationen i landet og advarede svenskerne om, at fejlene som landet begår nu, vil koste landet senere.Læs også:Sveriges regering vil forbyde forsamlinger på mere end otte personer: - Gå ikke i fitness og aflys middagene- Det, vi gør nu, påvirker, hvordan julefejringen kommer til at se ud, og hvem der stadig er hos os i juletiden, lød det blandt andet fra den svenske statsminister.- Det kan lyde brutalt, men det er præcist så hård og brutal, som virkeligheden er.Statsministerens tale var "usædvanlig" og "uden sidestykke", lyder det fra Lena Mellin, der mener, at statsministeren udtrykte sig "råt, på grænsen til hensynsløst".Sverige har langt flere døde pr. million indbyggere end Danmark:Statsministeren træder fremLöfvens tale var overordnet set en meget alvorstung en af slagsen, fortæller DR's Europa-korrespondent, Anna Gaarslev.Samtidig var der tale om en form for opsang fra statsministeren, der bad svenskerne om at tage personligt ansvar og nærmest gå i dvale den kommende tid, fortæller hun.Anders Tegnell har i månedsvis været frontfigur i den svenske coronahåndtering. (Foto: TT News Agency © Scanpix)- Det var en tale, der var støvsuget for egentlige nyheder, men som bestod af mere af 'den nye Löfven' - statsministeren, der træder frem og er ansigtet på Sveriges coronapolitik, lyder det fra korrespondenten, der kalder talen "en opsang uden opmuntring".Læs også:22 svenske forskere slår alarm: Den svenske strategi har slået fejlHun påpeger, at Sverige ikke har tradition for, at statsministeren holder tv-taler til nationen.- Så det siger selvfølgelig noget om, hvor alvorligt man opfatter det her. Og så skal vi huske på, at mens den svenske regering nærmest gemte sig bag den svenske sundhedsstyrelse i gennem hele foråret, så er statsministeren nu trådt et meget langt skridt frem, siger Anna Gaarslev.- Og selvfølgelig spekulerer man her i Sverige over, om det er, fordi regeringen har mistet en stor del af tilliden til den svenske sundhedsstyrelse, siger korrespondenten.Læs også:Sverige løsner coronagreb efter succesfulde uger: 'Svenskerne har lidt heldigt knækket koden'Hun peger på, at den svenske statsepidemiolog, Anders Tegnell, flere gange har fejlbedømt, hvor pandemien var på vej hen.I løbet af coronakrisen er Anders Tegnell blevet en af Sveriges kendeste ansigter. (Foto: STRINGER © Scanpix)- Så sent som i det tidligere efterår fortalte han svenskerne, at de ikke skulle regne med en voldsom anden bølge, og hvis den overhovedet kom, ville Sverige være langt bedre stillet end for eksempel Danmark og Norge.- Udviklingen viser med al tydelighed, at det ikke holdt stik, siger hun.I sidste uge fik statsepidemiologen ligeledes kritik fra sin forgænger på posten, Annika Linde, der langede ud efter Tegnells strategi.- Den har været præget af ønsketænkning. Virusset har kunnet sprede sig i al for stor udstrækning, inden myndighederne har reageret, sagde hun til The Telegraph.Svenske stramningerSverige og Anders Tegnell er blevet kendt i hele verden de seneste måneder på grund af landets særegne coronastrategi.Her har landet adskilt sig fra det meste af Europa ved ikke at indføre omfattende nedlukning og strikse restriktioner.Mens store dele af Europa lukkede ned, holdt det meste af Sverige åbent i foråret. Som her i Stockholm i midten af april. (Foto: TT News Agency © Scanpix)I stedet har Sveriges coronastrategi i høj grad beroet på opfordringer til at holde afstand og sørge for god hygiejne.Derfor har svenske skoler, restauranter og butikker været åbne, mens store dele af Europa har lukket ned.Læs også:Corona-ekspert: Vi skal ikke være misundelige på SverigeAnders Tegnell, er blevet ansigtet udadtil på den særlige svenske coronastrategi, der blandt andet er blevet kritiseret for at lade de ældre være i stikken og at være et farligt forsøg på at opnå flokimmunitet.Tegnell har undervejs holdt fast i, at den svenske strategi var en bæredygtig en af slagsen og bedst for landet på den lange bane.Löfven bad blandt andet svenskerne om kun at mødes med dem, de bor sammen med:I starten af efteråret kunne han glæde sig over, at smitten uge for uge gik ned hos Sverige, mens det gik den anden vej i blandt andet Danmark. Det førte til, at man løsnede på de få restriktioner.Læs også:Sverige løsner coronagreb efter succesfulde uger: 'Svenskerne har lidt heldigt knækket koden'I den seneste tid er den svenske statsminister begyndt at tage afstand fra den svenske coronastrategi, som ifølge Stefan Löfven ikke længere er "gangbar".Statsministeren har ligeledes indført flere nye restriktioner - herunder et nyt forsamlingsforbud på otte personer og stop for alkoholsalg efter klokken 22.- Det var tidligere nok med råd og anbefalinger. Men nu kræver det forbud for at knække smittekurven, lød det fra Stefan Löfven, da han for en uge varslede nye restriktioner og advarede befolkningen om ikke at tage for let på epidemien.I maj kiggede DR nærmere på den svenske coronastrategi:
Dronning Margrethes fætter, den 74-årige kong Carl Gustav af Sverige, kan snart (gen)opleve sig selv og sit efterhånden lange liv i en kommende seriesatsning.Det skriver filmmediet Variety.Den kommende tv-serie om den svenske konges liv vil i sin opbygning minde om kæmpehittet 'The Crown', som Netflix står bag.Bag serien, der endnu ikke har en officiel titel, står TV4, C More og produktionsselskabet Filmlance, som lige nu udvikler på den kommende serie.- Andre konger og dronninger siges at have haft en stor indvirkning på verdens begivenheder. Historien om vores konge er anderledes. Den er ikke så kendt internationalt, men den er mindst lige så dramatisk og fascinerende. Og for mange svenskere er kongens historie total ukendt, udtaler seriens manuskriptforfatter, Åsa Lantz, til Variety.Historien om den svenske kongefamilie og kong Carl Gustav skal efter planen udkomme i seks afsnit per sæson over flere sæsoner.Her er nogle af de mest fremtrædende medlemmer af den svenske kongefamilie, som må formodes at spille store roller i den kommende serie. I midten ses kong Carl Gustav, som har sin kone, dronning Silvia, og sin ældste datter, kronprinsesse Victoria, på hver sin side. Bagerst ses prinsesse Madeleine, prins Carl Philip og kronprinsesse Victorias mand, prins Daniel. (Foto: Pascal Le Segretain © Getty Images)Og ligesom i 'The Crown' skal årenes hændelser og forandringer i det svenske samfund vises ud fra den svenske kongefamilies perspektiv.Men spotlyset vil primært centrere sig om den svenske konge – fra hans helt unge år og frem til hans nutidige titel som konge af Sverige.- Det er lidt ligesom filmen 'Kongens store tale', fordi vi vil skildre en person, der bliver trænet til at være noget, han ikke er. Og vi vil vise, hvordan folk omkring ham prøver at forandre ham, udtaler Josefine Tengblad, der er dramachef på TV4 og C More til Variety.Hun tilføjer, at kernen i den kommende serie handler om "mennesker med fejl og mangler, som alle kan relatere til, og om alle de udfordringer vi står overfor for at kunne være tro mod os selv."Bekymringer hos det svenske hofTil Dagens Nyheter siger manuskriptforfatter Åsa Lantz, at det svenske hof er blevet informeret om serien. Men hun har bevidst valgt ikke tale med nogen af kongefamiliens medlemmer om projektet.- Jeg tror, det er godt med lidt afstand for at holde sig helt fri og ikke komme til at tage særlige hensyn til enkelte personer, siger hun til Dagens Nyheter ifølge Ekstra Bladet.Kong Carl GustavFødt 30. april 1946 – 74 år gammel.Blev i 1973 kronet konge af Sverige. Han var 27 år gammel.Han er fætter til dronning Margrethe 2. af Danmark.Som 30-årig blev han i 1976 gift med den tysk-brasilianske Silvia Sommerlath, som han havde mødt fire år tidligere under de Olympiske Lege i München.Sammen har de tre børn: Kronprinsesse Victoria, prins Carl Philip og prinsesse Madeleine.Kong Carl Gustav tilhører fyrstehuset Bernadotte og bor til daglig på Drottningholm Slot uden for Stockholm.I samme interview siger Åsa Lantz, at hun drømmer om at overtale den 41-årige svenske skuespiller Joel Kinnaman til at være en del af serien.Joel Kinnaman er blandt andet kendt fra filmen 'RoboCop' og serierne 'House of Cards', 'Altered Carbon' og 'For All Mankind'.Informationschefen ved det svenske hof, Margareta Thorgren, bekræfter, at man er blevet orienteret om den komme serie om den svenske kongefamilie.Og hun siger, at nyheden har skabt uro hos dele af den svenske kongefamilie.- Det er klart, der er visse bekymringer. Jeg tror altid, at der vil være en uro hos mennesker, hvis liv skal filmatiseres, siger hun til Dagens Nyheter.Her ses kong Carl Gustav i 1974 - året efter han blev kronet konge af Sverige. (Foto: KEYSTONE © Getty Images)Informationschefen påpeger vigtigheden af, at scenerne i den kommende serie kommer til at ligge så tæt på sandheden som muligt.- Fakta skal skildres korrekt, men når det gælder den mere dramatiserede del af serien, er der naturligvis en vis kunstnerisk frihed, som vi ikke er herre over, siger hun til Dagens Nyheter.Hvornår der er premiere på serien om kong Carl Gustav og resten af den svenske kongefamilie vides endnu ikke.Daisy og prinsgemalen i dansk serie?Sidder du nu og drømmer om engang at se en serie om det danske kongehus, så bliver du nok skuffet.DR's tidligere dramachef Piv Bernth, der nu CEO og executive producer i Apple Tree Productions, tror i hvert fald ikke på idéen om en dansk version af 'The Crown' eller en serie á la den, der kommer om den svenske kongefamilie og kong Carl Gustav.Det danske kongehus er så elsket og respekteret, og jeg tror ikke, at folk vil have lyst til at have den debat, der vil opstå efter sådan en serie.Piv Bernt, tidligere dramachef i DR- Det tror jeg simpelthen ikke, at folk vil have lyst til at se. Det danske kongehus er så elsket og respekteret, og jeg tror ikke, at folk vil have lyst til at have den debat, der vil opstå efter sådan en serie, for sådan en serie vil kræve, at der bliver afsløret en eller anden hemmelighed, siger Piv Bernth.Og sådan en omgang dyneløfteri i de royale gemakker mener hun ikke, at danskerne er klar til.- Jeg tror i øvrigt heller ikke, at kongehuset gemmer på en eller anden frygtelig hemmelighed. Det danske kongehus har været meget åbent. Medlemmerne har givet interviews. Der er skrevet bøger, og kongehuset er også på de sociale medier.Kunne du selv finde på at lave en serie om det danske kongehus?-Nej, ikke umiddelbart, og der er i øvrigt lavet nogle glimrende dokumentarer, hvor kongehuset selv åbner op for offentligheden, siger Piv Bernth.- Jeg tror heller ikke, at det ville være så sjov en serie at lave, for der er ingen, der har lyst til, at den bliver lavet. Heller ikke kongehuset, som gerne vil være private. Og dronningen er blevet en dame med en vis tyngde, og det viste sig også, at prinsgemalen var elsket af folket, da han døde.
Sverige var ikke tilstrækkeligt forberedt på den coronakrise, der har ramt landet og det meste af resten af verden.Sådan lyder det lørdag fra den svenske, socialdemokratiske statsminister, Stefan Löfven, i et interview med svenske SVT.Han siger desuden, at landets beredskab ikke har været godt nok.- Det er indlysende for alle på flere forskellige områder, siger han.Sverige har markeret sig ved at have en noget mindre restriktiv tilgang til bekæmpelsen af coronavirus end mange andre lande - herunder Danmark.Således har man eksempelvis i Sverige valgt at holde blandt andet skoler, dagsinstitutioner og restauranter åbne.Statsministeren ser en tendens til, at gæsterne overholder regeringens råd om, hvordan man undgår smitte. Han mener dog også, at det skal have konsekvenser, hvis restauranterne ikke følger retningslinjerne.- På de fleste restauranter overholder man rådene om at holde afstand til hinanden, og der fungerer det. Men der er også nogle steder, der ikke forstår alvoren eller er ligeglade med den.- Hvis man ikke overholder det, så bør man lukke, synes jeg.Statsministeren uddyber ikke præcist, hvem der skal foretage en sådan lukning. Han udelukker dog ikke, at politiet kan blive indblandet.'Giver mening at holde skoler åbne'Löfven bliver i lørdagens interview blandt andet også spurgt, om han er sikker på, at Sverige har valgt den rigtige strategi - eksempelvis i forhold til fortsat at holde landets skoler åbne.- Vi har især fået mange spørgsmål omkring skolerne. Vi har fået kritik af nogle. Men flere og flere siger også, at det er godt, at vi ikke lukker skolerne, fordi børnene skal have et sted at være.- Indtil videre giver det mening at holde dem åbne. Men skulle det kræves at lukke dem ud fra et smitteperspektiv, så er vi klar til det, siger Löfven.870 personer er hidtil registreret døde i Sverige efter at være blevet smittet med coronavirus. Det fremgår af den svenske sundhedsstyrelse Folkhälsomyndighetens opgørelse./ritzau/
Sverige, som er det land i Norden, der er hårdest ramt af coronaudbruddet, får nu hjælp fra Norge.Det kommer i form af 2600 enheder af lægemidlet propofol, der bruges til coronapatienter.Sverige har mangel på dette lægemiddel på grund af det store antal patienter på de svenske hospitaler.Det skriver det norske medie Dagbladet.Propofol er et bedøvende middel, der blandt andet bruges, hvis en coronapatient er nødt til at bruge en respirator for at kunne trække vejret.Kontakt på regeringsniveauSveriges sundhedsminister, Lena Hallengren, tog kontakt til sin norske kollega, Bent Høie, for at bede om overskydende doser af propofol.- I sidste uge havde jeg en samtale med den norske sundhedsminister, hvor jeg fortalte om situationen i Sverige, og vi enedes om at forsøge at løse den her situation på bedste vis, siger hun.I det nordiske sundhedssamarbejde er landene forpligtet til at hjælpe hinanden, hvis det er muligt, skriver Dagbladet.Sendingen af propofol ventes at komme til Sverige i den kommende uge. Den skal fordeles til de svenske hospitaler, alt efter hvor der er mest behov. Det fremgår af en pressemeddelelse fra Svenske Kommuner og Regioner.Sverige har i alt 3.679 døde blandt personer med coronasmitte. I Norge er 232 døde./ritzau/
Den svenske udenrigsminister, Ann Linde, er ikke imponeret af danske turisters opførsel.Hun får "rigtig mange mails" om danskere, der bryder Sveriges corona-retningslinjer. Det kunne Dagens Nyheter fortælle i sidste uge.- Vi får rigtig mange mails om, at der kommer folk fra Danmark, som ikke respekterer den sociale distance og flytter borde sammen på restauranter og alt muligt, sagde hun.Interviewet blev også bragt i Politiken.I virkeligheden har udenrigsministeren dog kun modtaget én mail om de danske turisters opførsel i Sverige.Bekymret Malmø-borgerDetektor har bedt om aktindsigt i de "rigtig mange mails", som udenrigsminister Ann Linde har modtaget om danske turister, der blæser på coronareglerne i Sverige.Det svenske udenrigsministerium har sendt i alt elleve mails til Detektor.Detektor på podcastDetektor er tilbage på DR P1 hver fredag kl. 13.30 og som podcast.Du finder den nyeste udgave i DR's radioapp eller der, hvor du plejer at hente dine podcasts.De har både svenske og danske afsendere og er sendt i perioden fra den 13. maj til den 14. juni.Kun én mail handler om danskere, der ikke følger reglerne. Den er skrevet af en bekymret Malmø-borger den 21. maj:"Hej! Jeg bor i Malmø og støder dagligt på mange danskere i vores butikker, caféer, restauranter. I weekenden endte der desuden et antal danskere i detentionen her??? Mange af dem, som kommer her, følger desuden ikke rådene om at holde afstand," står der i mailen.Ingen af de øvrige mails påtaler danske turisters opførsel.Der står heller ikke noget i de elleve mails om, at danskerne "flytter borde sammen på restauranter og alt muligt", som udenrigsminister Ann Linde siger i Dagens Nyheter.Undrer sig over svensk grænseåbningDe resterende ti mails handler om grænseåbningen mellem Sverige og Danmark.Flere undrer sig over rimeligheden i, at den svenske grænse er åben for danske turister, mens svenskerne ikke kan rejse den anden vej over Øresund."Danskerne må gerne rejse til Sverige, men svenskere må ikke rejse til Danmark, hvordan kan det være sådan?" skriver en borger eksempelvis til ministeren."Danskerne kommer her, går på McDonalds, spiller golf, handler i Väla (svensk supermarked, red.), tanker bilen og kører videre til Bornholm. Ingen svenskere må tage til Danmark. Kommentar?" skriver en anden.Ann Linde har også modtaget en mail fra en dansker, der er bosiddende i Helsingborg:"Hej Ann. Jeg holder helt med det danske synspunkt om ikke at tillade svenskere at rejse ind i Danmark. Sverige har helt tabt kampen mod Covid-19," skriver danskeren i sin mail.Hvad siger den svenske udenrigsminister?Sveriges udenrigsminister, Ann Linde, mener ikke, citatet i Dagens Nyheter er helt præcist. (Foto: Lehtikuva © Scanpix)Det har ikke været muligt at få et interview med den svenske udenrigsminister Ann Linde.I en mail til Detektor forklarer en pressemedarbejder i det svenske Udenrigsministerium, at ministeren ikke er citeret "præcist" af Dagens Nyheter.Pressemedarbejderen vil dog ikke kalde det en fejlcitering. Citaterne har nemlig været til godkendelse ved ministeren.Men ifølge pressemedarbejderen sagde Ann Linde i virkeligheden følgende:To forskellige citater? Udenrigsminister Ann Lindes citat i Dagens Nyheter:- Vi tycker ju inte om det såklart. Men för att de ska komma hit så krävs det att de ska följa reglerna. Vi får väldigt mycket mejl om att det kommer folk från Danmark och att de inte följer den sociala distanseringen och flyttar ihop borden på restauranger och allt möjligt.Udenrigsminister Ann Lindes citat ifølge hendes pressemedarbejder:- För att de ska komma hit gäller att de måste följa reglerna. Både jag och Nordenministern Anna Hallberg har fått väldigt mycket mejl och så där, som säger att nu kommer det folk från Danmark och så där, de följer inte sociala distanseringen, de flyttar ihop bord på restauranger och allt möjligt - folk uttrycker verkligen sina känslor."Hvis de skal komme her, kræver det, at de følger reglerne. Både jeg og minister for nordisk samarbejde Anna Hallberg har fået rigtig mange mails og sådan, som siger, at der kommer folk fra Danmark og sådan, som ikke respekterer den sociale distance og flytter borde sammen på restauranter og alt muligt - folk udtrykker virkelig deres bekymringer".I citatet, der blev bragt i Dagens Nyheter, fremgår det ikke, at ministeren også taler om mails, der er sendt til minister for nordisk samarbejde Anna Hallberg.Det fremgår heller ikke, at Ann Linde flere gange sagde "og sådan".Ifølge ministerens pressemedarbejder er det ellers en vigtig detalje. I denne sammenhæng skal "og sådan" nemlig forstås som "blandt andet"."Hun taler blandt andet (talesproget 'og sådan') om mails til hende OG minister for nordisk samarbejde Anna Hallberg og blandt andet om danskere - altså alle turister," skriver han.Udover mails bygger Ann Lindes udtalelser om danske og andre turisters opførsel også på "samtaler, sociale medier, medier og personlig kontakt med bekendte og venner".Det er altså derfra, ministeren har hørt om borde, der bliver rykket sammen på svenske restauranter, forklarer pressemedarbejderen.Detektor har spurgt både udenrigsminister Ann Linde og minister for nordisk samarbejde Anna Hallberg, hvor mange mange mails de har fået om turisters generelt dårlige corona-opførsel i Sverige.Ingen af de to er vendt tilbage på Detektors henvendelse inden artiklens deadline.
Frustrationen over udsigten til fortsat lukkede grænser på den danske side af Øresund får nu borgmesteren i Lund til at øge presset på de danske politikere.Philip Sandberg har i et åbent brev til statsminister Mette Frederiksen (S) advaret imod, at særligt det fælles arbejdsmarked i Øresundsregionen er ved at krakelere.Uddrag fra brevet- Vi får slet ikke udløst det potentiale, vi har som en dynamisk region med nogle af Nordeuropas bedste læreranstalter samt forsknings- og innovationsmiljøer.- En årsag hertil er, at grænsen fra dansk side har været lukket siden den 14. marts 2020. Det er ikke sket siden Anden Verdenskrig. Ikke nok med det, kommer der heller ikke besked om, hvornår der er planer om at gå tilbage til normalt leje med åbne grænser. Dette til trods for, at Danmark nu letter på restriktionerne og indleder den såkaldte "fase to" i genåbningen. Det paradoksale siden den 14. marts 2020 er, at danskere kan rejse over Sundet til Sverige, men at det ikke er muligt den modsatte vej, selvom arbejdspendlere er undtaget.- Jeg har skrevet brevet, fordi jeg er bekymret på vegne af vores fælles region. Den lukkede danske grænse gør, at vi mister konkurrencekraft og tilvækst. Vi får flere arbejdsløse, mister skatteindtægter og får større sociale kløfter.Læs også:Svensk minister om grænseåbning: 'Urimelig diskriminering' kun at åbne til Tyskland- En lukket grænse mellem København og Lund svarer til en lukket grænse mellem København og Roskilde.Jeg tror, at vi måske er lidt udenfor svenskernes sarte følelser i den her situation. Dem har jeg stor respekt for, men det her handler altså om en alvorlig virus.Jakob Ellemann-Jensen, formand for VenstreSom DR Nyheder skrev i går, så ser også den svenske regering alvorligt på en fortsat lukning af den danske grænse.Ministeren for nordisk samarbejde, Anna Hallberg, har ifølge Aftonbladet ligefrem kaldt det for en "urimelig diskriminering", hvis Danmark vælger at åbne grænsen til Tyskland, men ikke til Sverige.Frustrationer på grønttorvet i LundDR Nyheder har været en tur på grønttorvet i universitetsbyen Lund, der ligger en lille times kørsel fra København.I den sydsvenske by er flere af de forretningdsdrivende trætte af, at de fortsat ikke kan rejse til Danmark.- Vi forstår ikke, hvorfor de åbner til Tyskland og ikke til Sverige, siger blomsterhandler Jon Falck, selvom en åbning af de sydlige grænser ikke er besluttet endnu.Blomsterhandler Jon Falck. (Foto: DR Nyheder)Grønthandler Annika Schmidt er heller ikke tilfreds med at kunne kigge over på et lukket land.- Det er ikke så sjovt. Specielt ikke når danskerne kan komme herover, siger hun.På borgmesterkontoret i Lund betragtes det som et stort problem, hvis ikke grænserne snart bliver åbnet på begge sider af Øresund.De negative konsekvenser oplevede man også tilbage i 2015 og 2016, da Sverige indførte id- og grænsekontrol i forbindelse med de store flygtningestrømme, der rejste op gennem Europa og Danmark.- Grænselukningen gør det svært for virksomhederne at føre forretninger på den anden side af sundet. Vi kan heller ikke bruge regionens store lufthavn i København. Og så svækker det tilbøjeligheden til at arbejde på tværs af sundet, siger Philip Sandberg.V åbner dør på klem for skåningeFlere partier herhjemme er dog bange for, at en grænseåbning mod Sverige vil betyde mere smittespredning.- De har jo valgt en helt anden kurs end det, som resten af det vestlige Europa har gjort, siger Danske Folkepartis gruppeformand, Peter Skaarup.Læs også:Flere partier vil åbne grænserne for tyskere og nordmænd – men helst ikke svenskereHan henviser til, at mens andre lande har lukket skoler, daginstitutioner, forretningsliv og offentlige arbejdspladser, så har svenskere valgt at holde det meste åbent.Og nabolandene imellem er der store forskelle på smitte- og dødstal. I Sverige, hvor knap 3.700 mennesker er døde med coronavirus, er der 35,8 dødsfald per 100.000 indbyggere.I Danmark og Tyskland ligger tallene tæt på hinanden med henholdsvis 9,26 og 9,52 dødsfald per 100.000 indbyggere.Jakob Ellemann-Jensen (V) udelukker ikke særlige lempelser for skåninge. (Foto: Philip Davali © Scanpix)Heller ikke hos Venstre er formand Jakob Ellemann-Jensen klar til at åbne for grænsen til Sverige.- Jeg tror, at vi måske er lidt udenfor svenskernes sarte følelser i den her situation. Dem har jeg stor respekt for, men det her handler altså om en alvorlig virus.Jakob Ellemann-Jensen vil dog ikke afvise, at lempede regler for for eksempel Skåne kan komme på tale.- Der er stor forskel på, hvor meget smitten er udbredt, siger han.'Det er urimeligt'I Skåne er der kun otte dødsfald per 100.000 indbyggere - altså færre end i Danmark.Det er også et af de bedste argumenter for at åbne grænsen fra dansk side, mener Lunds borgmester.- Man kunne forestille sig, at dem, der bor i Skåne og måske også i Halland og Blekinge, de gamle danske områder, får mulighed for at rejse til Danmark.I den svenske Riksdag er det dansk-svenske medlem af Centerpartiet Niels Paarup-Petersen stærkt optaget af situationen omkring den lukkede danske grænse.Niels Paarup-Petersen er født i Vojens, men bor i dag i Malmø. Han blev valgt ind i Riksdagen i 2018 for Centerpartiet. (Foto: DR Nyheder)Han mener ikke, det giver mening at bruge de nationale svenske coronatal som argument for at holde svenskerne ude af Danmark.- I Skåne er der jo bedre styr på coronasmitten end i København og på Sjælland. Og det er jo det, det hele handler om. Det handler ikke om følelser, det handler om fakta.- Samtidig er der masser af københavnere og sjællændere, der løber rundt i Skåne og Malmø. De er på badeanstalter, fitnesscentre, golfbaner, men vi må ikke komme på besøg hos vores familier på den anden side. Det er urimeligt og har ikke ret meget med sundhed at gøre.DR Nyheder har her til aften forsøgt at få Statsministeriet i tale med henblik på et interview med statsminister Mette Frederiksen. Men det har ikke været muligt.
Det er en "urimelig diskriminering", hvis Danmark vælger at åbne sin grænse til Tyskland, men ikke til Sverige.Det siger den svenske minister for nordisk samarbejde, Anna Hallberg, ifølge Aftonbladet.Hun forstår ikke logikken bag en delvis åbning af de danske grænser.- Skåne har lavere smittespredning end Københavnsområdet. Jeg har påtalt over for den danske regering, at vi bør se Øresundsregionen som én samlet region i stedet for at sammenligne Stockholm og København, siger hun med henvisning til, at de fleste svenske smittetilfælde er sket i den svenske hovedstad.Ifølge ministeren har Sverige haft ”tæt kontakt” til den danske minister for nordisk samarbejde, Mogens Jensen (S), og regeringen, for at forsøge at forhindre, at svenskere bliver behandlet forskelligt ved en grænseåbning.Regeringen har tidligere udtalt, at man er i løbende dialog med nabolandene om en grænseåbning. DR Nyheder forsøger at få en kommentar fra justitsminister Nick Hækkerup (S).Flere partiledere vil have regeringen til at åbne grænser nu. (Foto: Philip Davali © Scanpix) (Foto: Philip Davali © Scanpix)Kun åbne nogle grænserMeldingen fra den svenske regering kommer, efter at flere af Folketingets partier har luftet idéen om at åbne for grænserne til Tyskland og Norge, men ikke Sverige.For i Norge og Tyskland har de en lignende smitterisiko som i Danmark, mens Covid-19-situationen i Sverige er anderledes, og derfor skal svenskerne stadigvæk holde sig på deres side af sundet, lyder argumentet fra blandt andre Jakob Ellemann-Jensen, formand for Venstre.- Jeg mener bestemt ikke, at det er sådan, at man skal vente med at åbne grænsen til Tyskland, indtil man mener, det er forsvarligt også at åbne grænsen til Sverige. Hvis ikke det er sundhedsfagligt forsvarligt at åbne grænsen til Sverige, så kan svenskerne blive der, og så kan tyskerne komme op, sagde han til DR Nyheder i går.Partiernes holdninger blev ligeledes præsenteret under partilederdebatten i aftes. Her afviste statsminister Mette Frederiksen (S) ikke idéen og sagde, at hun ville overveje muligheden for en begrænset åbning af grænserne.Ifølge aftalen for genåbningen af Danmark skal regeringen senest 1. juni melde ud omkring, hvordan grænserne skal åbnes - hvis de altså skal åbnes.Ekspert: Ikke noget problem at åbneSøren Riis Paludan, professor i virologi og immunologi ved Aarhus Universitet, kan ikke umiddelbart se, hvorfor man ikke skulle åbne grænserne til nabolandene.- Smittetrykket i mange lande er nogenlunde det samme. Det gælder Norge, Danmark og Tyskland. Om en fra Flensborg tager til den jyske vestkyst, eller om en fra København tager til den jyske vestkyst, er det den samme virus, vi har med at gøre. Jeg ser ikke noget problem i at åbne grænsen, siger han.Hvad med til Sverige?- Faktisk heller ikke til Sverige. Der skal vi også huske at se på, at der er ved at være en kurve med mere flokimmunitet og lidt mere smitte end os, men i det store hele er vi i den samme skala. Så nej, det ser jeg heller ikke noget problem i.
Opdatering 22/4: Siden artiklens udgivelse har Folkhälsomyndigheten opdaget fejl i rapporten. Det står klart, at der er en fejl i forhold til et mørketal, som ikke er omtalt i denne artikel. Det vides endnu ikke, om fejlen i rapporten har nogen konsekvenser for estimatet, som denne artikel omtaler. Du kan læse mere om udviklingen her.Den 1. maj vil en tredjedel af indbyggerne i Stockholm-området være smittet med Covid-19.Sådan lyder en ny modelberegning fra Folkhälsomyndigheten, som er Sveriges pendant til Sundhedsstyrelsen.- Flest nye tilfælde i Stockholm indtraf 15. april, så ifølge modellen er toppen nået, siger vicestatsepidemiolog Anders Wallensten og tilføjer:- Modellen siger også, at 1. maj kan en tredjedel af Stockholms läns indbyggere være smittet.Det er tale om en matematisk beregning af virussets spredning i Stockholm Amt. Holder tallet, er der udsigt til omkring 600.000 smittede i Stockholm-området om halvanden uge, beretter SVT.Læs også:Statsepidemiolog: Sverige sigter efter flokimmunitetIfølge det svenske medie er beregningen dels baseret på et studie foretaget for nogle uger siden blandt 700 tilfældige borgere i den svenske hovedstad samt de løbende daglige smittetal.I skrivende stund har Sverige lidt over 15.000 bekræftede smittetilfælde. Heraf er knap halvdelen af dem i Stockholm.Men ifølge Lisa Brouwers, som er analysechef hos Folkhälsomyndigheten, så er 99 procent af de svenske tilfælde ubekræftede.Dansk professor er skeptiskMens store dele af Europa har lukket samfundet ned, har Sverige grebet coronahåndteringen anderledes an.Vores naboland har nemlig valgt at holde blandt andet skoler, butikker og barer åbne.Det giver god mening, at svenskernes strategi vil føre til et højere smittetal end i andre lande, men der er trods alt tale om et overraskende højt tal i den svenske beregning på dette tidspunkt i virusudbruddet.Sådan lyder vurderingen fra Allan Randrup Thomsen, der er professor i eksperimentel virologi ved Københavns Universitet.Han er dog ikke særligt tryg ved, at det altsammen er baseret på matematiske modeller. Han afviser ikke, at tallet kan være rigtigt, men "ren talberegning er kort sagt for spinkelt et grundlag, for så massive udmeldinger", mener den danske professor.- I min verden er det for tidligt at melde sådanne resultater ud uden også at have faktuelle tal at bygge på, siger han.Særlig svensk strategiDen særlige svenske kurs i forhold til håndteringen af coronaudbruddet har ført til kritik fra flere sider - herunder fra en større gruppe svenske og udenlandske forskere, der i slutningen af marts langede ud efter Folkhälsomyndigheten i et åbent brev.Men de svenske myndigheder har holdt fast i, at man ikke vil satse på tvang, men hellere på frivillig adfærdsændring.Læs også:Nu må højst 50 svenskere samles: 'Debatten om Sveriges tiltag simrer i alle samfundslag'For få dage siden lød udmeldingen fra Sveriges statsepidemiolog, Anders Tegnell, at landet var på rette i vej i forhold til kampen mod coronavirus.Målet er nemlig - modsat Danmark - såkaldt flokimmunitet.De svenske caféer må stadig gerne holde åben. (Foto: TT News Agency © Scanpix)Hvordan fungerer flokimmunitet?Hvis tilstrækkeligt mange i et samfund er immune, stopper en sygdom med at sprede sig. Det kaldes flokimmunitet.Flokimmunitet skyldes, at det bliver svært for virus at spredes effektivt mellem de få, der ikke er immune. Det er altså en måde at beskytte hele befolkningen mod smitsomme sygdomme.I det danske børnevaccinationsprogram vaccineres der mod blandt andet mæslinger og røde hunde. Opbakningen til programmet er så stor, at der her i landet er flokimmunitet mod de sygdomme.Kilde: Jan Pravsgaard Christensen, Københavns Universitet.Vurderingen fra Anders Tegnell lød, at tre til fire procent af den svenske befolkning vil være immune, når april bliver til maj. Håbet er, at immuniteten vil hæmme hastigheden for virussets spredning.Svenskernes få sociale restriktioner betyder, at flere er blevet smittet, hvilket muligvis kan betyde, at en større del af befolkningen har opnået immunitet, siger Allan Randrup Thomsen.Det har dog også ført til, at den svenske dødelighed har været betydeligt højere end i blandt andet Danmark.- Så det har ikke været en strategi, der har været uden omkostninger, siger han.Den svenske strategi kan med tiden føre til en vis grad af flokimmunitet, og det kan hjælpe svenskerne med at afbøde en potentiel ny epidemi, påpeger den danske professor.- Men det har altså også kostet liv at nå dertil, siger han.Ny opfordring fra myndighederneSveriges stedfortrædende statsepidemiolog Anders Wallensten oplyser i dag, at strategien fortsat er at sikre, at sundhedsvæsnet kan håndtere tilstrømningen af patienter.- Sammen kan vi bremse denne smitte, og vi skal fortsætte med at gøre det, siger han ifølge Ritzau.- Selv om det føles, som om at vi har nået et plateau, og niveauet ikke stiger, betyder det ikke, at der ikke er en stor spredning af virusset.Anders Wallensten opfordrer samtidig svenskerne til at bevare disciplinen.- Det handler om at blive hjemme, selv om du kun føler dig en smule syg. Vask dine hænder med sæbe og vand ofte og undgå sociale arrangementer med mange mennesker, siger Wallensten, der opfordrer folk på over 70 år til at blive hjemme og undgå social kontakt.Det samlede dødstal i Sverige nåede tidligere i dag 1765 personer, mens over 1150 får eller har fået behandling på intensiv afdeling, skriver Ritzau.
Den svenske udenrigsminister, Ann Linde fra Socialdemokraterne, opfordrer Danmark til helt at åbne grænsen til Sverige.Ministeren tilføjer, at hun forstår, hvis folk i Skåne er frustrerede over, at Danmark fortsat holder grænsen lukket - med tanke på at Sverige ikke har lukket sin grænse for danskerne.- Jeg synes, at de i Danmark bør kigge på, hvordan situationen ser ud i Skåne. Er det virkelig sådan, at man risikerer at få mere smittespredning i Danmark, hvis der kommer folk fra Skåne ind i landet, siger ministeren.Skåne er den svenske region, der grænser op til Danmark.Danmarks grænser er under coronakrisen blevet lukket for at begrænse spredningen af det smitsomme coronavirus.Sverige har væsentligt flere tilfælde af coronasmitte og coronadødsfald end Danmark og de øvrige nordiske naboer.Udenrigsminister Ann Linde påpeger dog, at antallet af coronasmittede personer og coronarelaterede dødsfald ikke er særligt højt i Skåne.Ingen folk fra Stockholm vil kommeHun pointerer desuden, at så længe de svenske anbefalinger om ikke at rejse mere end to timer væk fra sit hjem gælder, så vil der ikke være svenskere fra eksempelvis stockholmsområdet, der tager turen over Øresund.- Vi har rigtig meget kontakt med vores nordiske kolleger netop for at forklare, hvilke regler og anbefalinger vi har, hvordan smittespredningen ser ud, og hvorfor vi har et højere dødstal, siger Ann Linde.Mandag meddelte den danske justitsminister, Nick Hækkerup (S), at det fremover vil blive tilladt at få sin kæreste fra Norden eller Tyskland ind over grænsen, hvis man underskriver en tro- og love-erklæring.Det gælder også personer fra Sverige.I Sverige er 4.125 personer registreret døde med coronavirus. Det svarer til 40,3 dødsfald per 100.000 indbyggere.Til sammenligning har Danmark 563 døde med coronavirus, hvilket svarer til 9,7 dødsfald per 100.000 indbyggere./ritzau/TT
Fra midnat lukker Sverige grænsen til Danmark - foreløbig i en måned frem.Det meddelte den svenske indenrigsminister, Mikael Damberg, på et pressemøde mandag eftermiddag.Beslutningen er truffet, fordi svenskerne gerne vil undgå, at en ny variant af coronavirus, der stammer fra Storbritannien, kommer ind i landet. Sverige indfører også indrejseforbud fra Storbritannien - lige som Danmark gjorde i går.Læs også:Danmark lukker for fly fra Storbritannien- Danmark har haft en øget smittespredning på det seneste og har blandt andet lukket storcentre over julen. Der er en risiko for, at danskere derfor lokkes til Sverige for at købe julegaver og for eksempel tage til Malmø, lød det fra Mikael Damberg.- Vi har besluttet at gøre det for at beskytte vores sundhedspersonale, der er tvunget til at tilbringe jul og nytår på sygehuse rundt om i Sverige, sagde indenrigsministeren.Indrejseforbuddet gælder dog ikke for svenske statsborgere eller danskere, som bor eller arbejder i Sverige.Transportminister Benny Engelbrecht (S) oplyser på Twitter, at rejsende til og fra Bornholm som følge af den svenske beslutning skal via Køge eller med fly.Dermed kan man altså ikke som rejsende køre over grænsen og benytte sig af færgen fra Ystad i Sverige til Bornholm.I en pressemeddelelse uddyber transportministeren, at der bliver sat ekstra færger og fly ind til Bornholm.- Det er en meget alvorlig situation for Bornholm, og en dramatisk periode, hvor myndighederne i alle lande gør, hvad de kan for at holde smitten under kontrol.- Den svenske grænselukning vil berøre mange danskere, og derfor er vi også i fuld gang med at sikre, at dem, der skal afsted til eller fra Bornholm, kan komme det, udtaler Benny Engelbrecht.Transportministeren erkender, at der er tale om en "alvorlig situation for Bornholm". Her ses kirken i Rønne, Bornholms største by. (Foto: BAX LINDHARDT © Scanpix)Med beslutningen berøres de danske ødegårdsejere også. Den svenske regerings pressetjeneste oplyser i en mail til DR Nyheder, at de ikke undtages for indrejseforbuddet.Overrasker ikke Helsingør-borgmesterI Helsingør, hvor der går færger til Helsingborg i Sverige hver dag, har borgmester Benedikte Kiær (K) fuld forståelse for svenskernes beslutning.- Det her kommer jo ikke til at betyde så meget for os her i Helsingør. Bare de medarbejdere, der har vigtige funktioner i vores kommune, men som er bosiddende i Sverige, stadig kan passe deres arbejde, siger hun.Flere politikere i Region Skåne har den seneste tid opfordret til, at der blev lukket for indrejse fra Danmark, så danskere netop ikke kunne tage til Sverige for at købe julegaver.- Bliv hjemme, og kom ikke her. Vi har nok med os selv, lød det blandt andet fra et regionsrådsmedlem i Skåne for nogle uger siden.Derfor er grænselukningen hellere ikke verdens største overraskelse for borgmesteren i Helsingør.I foreløbig en måned frem er der indført indrejseforbud fra Danmark til Sverige. (Foto: 50090 Johan Nilsson/TT © Scanpix)- Det var vel ventet, at de på et tidspunkt ville lukke grænsen for dem, der vil tage til Sverige for at handle, siger Benedikte Kiær.Læs også:Hilsen fra coronaramte Sverige til danskere på juleshopping: 'Hold jer væk'I Malmø vækker beslutningen om at lukke grænsen mod Danmark stor glæde.- Jeg har tidligere været i kontakt med Mikael Damberg (Sveriges indenrigsminister, red.) og fremført den store uro, som vi har oplevet, fordi mange danskere har valgt at komme til Sverige for at købe julegaver, når så meget har været nedlukket i Danmark, siger Katrin Stjernfeldt Jammeh, der er formand for kommunalbestyrelsen i Malmø, til det svenske nyhedsbureau TT.Sverige kan ikke udelukke nye variantSverige er det seneste land i rækken, der reagerer efter opdagelsen af en særlig smitsom variant af coronavirus.Varianten af coronavirusset, N501Y, som der også er fundet mindst ni smittetilfælde af i Danmark, er tilsyneladende ikke farligere end andre virusstammer.Men den er ifølge de britiske sundhedsmyndigheder 70 procent mere smitsom end andre stammer.Sverige har endnu ikke bekræftet tilfælde med den nye variant, men kan ikke udelukke, at den findes, har Folkhälsomyndigheten, der svarer til Sundhedsstyrelsen herhjemme, meddelt.Artiklen er opdateret med melding fra transportminister Benny Engelbrecht om Bornholm og den svenske regerings pressetjeneste om ødegårdsejere.
28 kilo.Så meget var Kent Østling svundet ind, da han vågnede op på Karolinska Sjukhuset i Stockholm.Stærkt svækket og med lange negle.Forinden var han blevet indlagt med covid-19 i hjembyen Luleå og lagt i respirator. Men det var ikke nok. Han blev koblet til en kunstig lunge og lagt til at sove.Da han vågnede, var der gået 35 dage.Det startede med feberDet er marts 2020. Den første coronabølge skyller ind over Europa.Mens millioner af danskere den 11. marts sidder foran tv-skærmene, træder Mette Frederiksen frem foran kameraerne og annoncerer, at Danmark lukker ned. Skoler, arbejdspladser, butikker og restauranter må lukke ned for at bremse smitten.Brandmanden er vant til at leve et aktivt liv. (Foto: PRIVATFOTO)Helt anderledes ser det ud i Sverige.Mens danskerne får besked på at blive hjemme, kan svenskerne sende børnene i skole, gå på restaurant eller feste på natklubber landet over.Læs også:Fra fest i nattelivet til brutal virkelighed: Sådan har Sverige ændret kursI den sidste halvdel af marts får den 47-årige brandmand Kent Østling høj feber. Han ringer til den svenske pendant til 1813.- De sagde 'du er ung og frisk, det skal nok gå over, du behøver ikke at komme ind'.Men ni dage senere bliver Kent Østling omsider indlagt og lagt i respirator. Hans tilstand forværres, og den 6. april bliver han koblet på en kunstig lunge, der skal holde liv i ham, og fløjet til Stockholm.I starten af april bliver Kent Østling fløjet til Stockholm. (Foto: PRIVATFOTO)Fløj rundt med sine børnDen dag, hvor Kent Østling bliver indlagt, når Sverige op på i alt 477 registrerede coronadødsfald. Brandmanden fra Luleå er tæt på at blive en af dem.En nat glider han over i koma.- Jeg hallucinerede, at jeg er død og ligger i kisten, fortæller Kent Østling, der ser sig selv flyve op gennem kistelåget, hente sin familie og flyve dem ned til den lokale elv i hjembyen.- Jeg siger: 'Se hvor godt far har det. Det er ikke så slemt at dø. Nu er jeg død. men I skal ikke græde, for jeg kan flyve hver dag'.Men brandmanden er ikke død.Den 11. maj er det desværre tilfældet for 3.256 af hans landsmænd. Det ved Kent Østling intet om. Men i dag åbner han øjnene efter 35 dage i koma.- Jeg forstod ikke, hvorfor jeg var blevet så tynd. Jeg havde tabt mig 28 kilo, fortæller han.- Jeg forstod heller ikke, hvorfor mine negle og mit hår var blevet så langt.Brandmanden håber på snart at komme hjem til sin familie, men han er stærkt svækket og får fortsat kunstig ilt. Det kommer til at tage tid.Den 3. juni øver Kent Østling sig på at gå på hospitalet i Luleå. De mange dage i koma har sat deres spor, og han øver sig i at gå igen. Imens passerer det svenske dødstal 4.500.35 dage i koma har sendt brandmanden mange skridt tilbage, og han skal nu lære at gå igen. (Foto: PRIVATFOTO)Fanget i en pensionists kropVi spoler frem til 1. oktober. Kent Østling er så småt begyndt at arbejde igen. Han er dog langt fra tilbage ved fordums styrke, og brandmanden siger, at han oplever situationen som at være fanget i en pensionists krop.Efter en sommer med positive nyheder er de svenske coronatal begyndt at stige igen, og det svenske dødstal runder 5.800.Kent Østling er glad for at være hjemme med sin familie i Luleå - men coronaen er flyttet med.I skrivende stund har over 6.600 svenskere mistet livet som følge af covid-19. Kent Østling priser sig lykkelig over, at han ikke blev en del af statistikken.I sommer nåede han sit mål om igen at danse med sin kone:Hvad er så det næste mål?- Det er bare at få det bedre, siger brandmanden fra Luleå.Et unikt tilfældeKent Østlings sygdomsforløb har været en øjenåbner i Sverige, og det har vakt opsigt, at den 47-årige brandmand blev kendt som ”Sveriges sygeste mand”.Brandmandens historie er dog langt fra normal, fortæller Søren Riis Paludan, professor i virologi på Aarhus Universitet.- Det er meget meget sjældent, siger han om brandmandens forløb, som han kalder en undtagelse.Det er langt fra normalen, at en person som Kent Østling bliver så hårdt ramt af covid-19. (Foto: PRIVATFOTO)De mange uger i respirator satte deres tydelige spor. (Foto: PRIVATFOTO)1 / 2Det er langt fra normalen, at en person som Kent Østling bliver så hårdt ramt af covid-19. (Foto: PRIVATFOTO)1 / 2De mange uger i respirator satte deres tydelige spor. (Foto: PRIVATFOTO)2 / 2Alder er den vigtigste risikofaktor i forhold til covid-19, hvilket blandt andet ses ved, at der hidtil kun har været et enkelt dansk covid-19-dødsfald hos en person under 50 år, siger professoren.Han fortæller, at der er kommet data frem, som indikerer, at mange af dem, der bliver hårdt ramt af covid-19, selv om de er uden for de såkaldte risikogrupper, genetisk er særligt modtagelige over for bestemte virusinfektioner eller producerer antistoffer mod nogle af kroppens egne forsvarsreaktioner.- Årsagen er tit, at der er en immunologisk brist hos de folk, der er uden for risikogrupper, der alligevel bliver meget syge, forklarer Søren Riis Paludan.Læs også:Kommentator efter Löfvens dystre coronatale til svenskerne: 'Råt, på grænsen til hensynsløst'Han peger på, covid-19 ikke er alene om at kunne slå ihjel eller føre til hårde sygdomsforløb med tusindvis af indlæggelser til følge. Det gør influenza eksempelvis også. Der er dog nogle punkter, hvor covid-19 skiller sig ud.- Én vigtig faktor er, at vi ikke har nogen immunitet i befolkningen - det har vi mod influenza, siger han.- Langt de fleste af os er en lille smule immune over for influenza, fordi vi bliver udsat for virusset ved de gentagne vinter-epidemier. Så det er en vigtig faktor. Den anden faktor er, at der er nogle, der er genetisk disponeret, siger Søren Riis Paludan.- Og så er der også nogle mennesker, hvor kroppen danner nogle forkerte antistoffer, som faktisk ødelægger nogle af vores beskyttende immunreaktioner. Det regner man med gælder over 10 procent af dem, der ikke tilhører risikogrupper.Du kan se mere til Kent Østling og den svenske coronahåndtering i 21 Søndag på DR1 i aften.
Prøv at forestille dig følgende scenarie:Danmark, Norge og Sverige er ikke selvstændige lande, sådan som de er det i dag. I stedet er de delstater i landet Skandinavien. Landet styres fra Stockholm, hvor både kongehuset og unionsparlament har hovedsæde, og i Oslo, København og Stockholm ligger der delstatsparlamenter, som sørger for det lokalpolitiske arbejde på delstatsniveau.Lyder det helt vildt og langt ude? Måske. Men havde fortiden udspillet sig anderledes, så var det måske dét land, vi havde boet i i dag.Og man skal ikke andet end at kigge til både Tyskland og Italien for at se, at en sådan landekonstruktion overhovedet ikke er urealistisk.Sådan lyder det fra Rasmus Glenthøj, der er lektor ved Syddansk Universitet og historiker med speciale i 1800-tallets danske historie. Han sidder netop nu og skriver på en ny bog om skandinavisme.Ville samle Danmark, Norge og Sverige under en regentHvis du ikke lige har hørt om skandinavisme før, så er der ingen grund til panik. For selvom det er noget, der har optaget historikere gennem mange år, så er det ikke en bevægelse, der har fået stor opmærksomhed blandt alle os andre.Og det skyldes måske, at bevægelsen aldrig rigtig havde succes med sit projekt.Skandinavismen var en bred bevægelse, der ville styrke fællesskabet mellem Danmark og Sverige-Norge, der på dette tidspunkt allerede var en union. Dele af bevægelsen var mere kontroversielle end andre. (© wikimedia)- Vi har det jo med at fokusere på den historie, der skete. Og så behandler vi den historie, som om det var den eneste mulige historie, der kunne have udspillet sig. Men jeg synes også, det er interessant at undersøge den historie, som kunne have været, fortæller Rasmus Glenthøj.I den kommende bog 'Union eller undergang - Kampen for et forenet Skandinavien' dykker han ned i den politiske skandinavisme. Det var den del af den skandinavistiske bevægelse, der ville samle de skandinaviske lande i en union – lidt ligesom middelalderens Kalmarunion, hvor Margrethe 1. samlede Danmark, Norge og Sverige under én regent.Og noget tyder ifølge Rasmus Glenthøj på, at bevægelsen faktisk var mere organiseret og tættere på sit mål, end man tidligere har troet.Skulle beskytte skandinavisk kultur og åndMen inden vi kommer så langt, så lad os lige skrue tiden tilbage til 1800-tallet, hvor skandinavismen havde sin storhedstid. Skandinavismen var nemlig en bred bevægelse, og den handlede ikke kun om politik. Langt fra faktisk.Bevægelsen udsprang af ideen om at man skulle dyrke den skandinaviske enhed. En enhed, der byggede på det kulturelle, sproglige og åndelige fællesskab. Kulturerne mindede om hinanden, det samme gjorde sprogene, og alle tre lande havde været igennem reformationen i 1500-tallet.Hvad ville de politiske skandinavister?De ville skabe en forbundsstat, hvor Danmark, Norge og Sverige skulle fungere som delstater – og ikke selvstændige landeDe ville have én konge til at regere over den skandinaviske føderation – man havde øje for den svenske konge, Karl 15.Forbundsstaten skulle tage sig af fællesanliggender, herunder udenrigspolitik, forsvarspolitik, toldpolitik, kommunikation (telegraf, post mv.). Dette skulle styres af en unionsregering under kongen, mens unionslovgivningen skulle vedtages i et unionsparlament med to kamre. Et underhus valgt efter folketallet og et overhus, hvor de tre lande havde lige mange senatorer. Rammerne for forbundsstaten skulle bestemmes i en unionsgrundlov.De lokalpolitiske spørgsmål i delstaterne skulle styres gennem regionale delstatsparlamenter, delstatsregeringer og delstaterne skulle også have egne grundlove.Kilde: Rasmus Glenthøj, Den Store DanskeVed at styrke det kulturelle fællesskab troede man på, at man på bedst mulige måde kunne værne om den skandinaviske kultur, og for de kulturelle skandinavister var det ikke så vigtigt, at Danmark, Norge og Sverige skulle være samlet under ét flag og én konge.Det var det til gengæld for en gruppe mere kontroversielle skandinavister, for hvem skandinavismen var en politisk idé. For dem var det ikke nok at dyrke et kulturelt og åndeligt fællesskab. De ville skabe en føderation.Med andre ord ville de skabe en ny stat bestående af de allerede eksisterende stater Danmark, Norge og Sverige.Krig, kaos og konfliktMen hvorfor i alverden ville de dog det, kunne man fristes til at spørge.Svaret ligger både gemt ude i Europa og her i Danmark, forklarer Rasmus Glenthøj.For første halvdel af 1800-tallet var langt fra noget idyllisk guldaldermaleri. Stemningen i Europa var mildt sagt kaotisk og præget af både revolutioner og krige. I kølvandet på de krige fulgte nye landegrænser, der blev besluttet af krigens vindere.Det var også en tid, hvor nye idéer begyndte at spire.Blandt andet spredte ideen om nationalstaten sig: Idéen om at man indenfor nogle fastlagte grænser kunne skabe en national enhed på et fundament af fælles sprog, kultur og politiske institutioner.Det var blandt andet denne idé, der førte til, at Italien og Tyskland blev forenet som samlede nationer.- De ideer, der samlede Italien i 1861 og Tyskland i 1871, var de samme ideer, som spirede blandt de politiske skandinavister i midten af 1800-tallet. Hele logikken bag at samle mindre kongedømmer i én stor, samlet stat var ret simpel: De store spiser de små, så det handler om at blive så stor som mulig, fortæller Rasmus Glenthøj.- Det var altså noget, der gav rigtig god mening ovenpå en periode med krige og konflikter, hvor vinderne i det europæiske magtspil havde været store nationer som Storbritannien og Rusland.Sådan kom Tyskland til at se ud i 1871, da landet blev samlet til én nationalstat under ledelse af den preussiske kong Wilhelm 1. (Foto: Wikimedia commons)I 1861 blev Italien, der før havde bestået af mindre konge- og hertugdømmer, samlet under én regent: Kong Victor Emanuel af Huset Savoia, der inden da var konge over kongedømmet Sardinien. Ti år senere blev Vatikanet også indlemmet i det italienske kongedømme. (Foto: Wikimedia commons)1 / 2Sådan kom Tyskland til at se ud i 1871, da landet blev samlet til én nationalstat under ledelse af den preussiske kong Wilhelm 1. (Foto: Wikimedia commons)1 / 2I 1861 blev Italien, der før havde bestået af mindre konge- og hertugdømmer, samlet under én regent: Kong Victor Emanuel af Huset Savoia, der inden da var konge over kongedømmet Sardinien. Ti år senere blev Vatikanet også indlemmet i det italienske kongedømme. (Foto: Wikimedia commons)2 / 2Svensk-norsk konge skulle overtage tronenMen mens man i Tyskland og Italien lykkedes med nationsprojektet, kom det aldrig så vidt i Skandinavien. Heller ikke selvom man på tegnebrættet var kommet et væsentligt stykke, lyder det fra Rasmus Glenthøj.- I Danmark og Sverige-Norge havde man udpeget den svensk-norske konge Karl 15. som en oplagt kandidat til at overtage en samlet skandinavisk trone. Blandt andet med den danske konge, Frederik 7.’s, velsignelse. Han havde ingen børn selv, og han ville meget hellere se vennen Karl overtage den danske trone, end prins Christian af Glücksborg, der var blevet udpeget som hans efterfølger.Karl 15. af Sverige var udset som den regent, der skulle stå i spidsen for det samlede Skandinavien. (© wikimedia)Der var stor, politisk modstand mod ideen i både Danmark og Sverige-Norge. Alligevel nåede arbejdet ganske langt. Det er Rasmus Glenthøj kommet frem til i arbejdet på den kommende bog, og han glæder sig til at kunne dele ud af sine nye opdagelser, når bogen udkommer næste år.- Så sent som i foråret i 1864 var der forhandlinger mellem Danmark og Sverige, hvor man diskuterede den struktur, som skulle forme forbundsstaten. Man havde udkast til en fælles forfatning.Men det endte alligevel aldrig med et forenet Skandinavien.Årsagerne var flere.Arvingen til den danske trone, prins Christian af Glücksborg – der senere skulle blive Christian 9. - modarbejdede ideen og ville ikke give afkald på tronen.Frederik 7. havde ingen børn, så det blev besluttet at prins Christian af Glücksborg, der var gift med den danske prinsesse Louise, skulle overtage den danske trone efter Frederik 7. Den idé var Frederik 7. dog ikke særlig vild med, og han så hellere vennen Karl 15. som arvtager. (© wikimedia)Da Danmark derudover havnede i konflikt med Preussen (der senere blev en del af Tyskland) på grund af hertugdømmerne Slesvig og Holsten, blev det tydeligt, at Danmark og Sverige-Norge ikke stod skulder ved skulder. Sverige sendte for eksempel ikke hjælp, da Danmark havde brug for undsætning i de afgørende slag i 1864.Genforeningen 100 årI år er det 100 år siden, at Sønderjylland blev genforenet med Danmark efter at have været under tysk styre i 56 år.DR markerer 100-året med den stort anlagt serie 'Grænseland' på DR1 - og med en mængde spændende artikler her på dr.dk/historie om grænser, national identitet og de spor, som krigene med Tyskland og genforeningen trækker i dag.Følg med på dr.dk/genforeningen og dyk ned i de mange spændende programmer på DRTV.Krigen i 1864 kom med andre ord på tværs for projektet om en skandinavisk forbundsstat.Men selvom den politiske skandinavisme aldrig fik sit folkelige gennembrud, og selvom den skandinaviske forbundsstat aldrig blev til noget, så kan vi stadig lære noget af historien, der aldrig blev, mener Rasmus Glenthøj.- Det minder os om, at timing og tilfældigheder er altafgørende, når historien skrives.Bogen 'Union eller undergang. Kampen for et forenet Skandinavien' udkommer på Gads Forlag i 2021. Rasmus Glenthøj skriver bogen i fællesskab med lektor ved Krigsskolen i Oslo Morten Nordhagen Ottosen.Se mere om, hvordan de politiske spændinger i midten af 1800-tallet fik betydning for Danmarks størrelse og Danmrks historie i aftenens afsnit af Grænseland, der sendes på DR1 klokken 20. Afsnittet kan også ses allerede nu på DRTV.
Svenske Anders Adali har via en telefon en hjælper i øret, der er klar til at tælle tiden. Alt er tilrettelagt ned til sekundet.Hjælperen er en mand et stykke fra gerningsstedet. Placeret et sted højt oppe. Han har fuldt udsyn over det område, der omkranser den værditransport, som Anders Adali og hans kriminelle partnere er ved at plyndre.Røverne har brugt flere måneder på at planlægge det kup, de er i færd med at udføre i den finske by Turku. Hver en detalje er gennemtænkt.Alle ved præcis, hvad hinanden skal gøre, alle skal blive i deres roller, for det hele skal gå stærkt. Det finske politi kan dukke op når som helst.- Vi står på bagsiden, fortæller Anders Adali.- Jeg kigger frem og ser, at transporten er på plads, Jeg hører, at vagterne går med kasserne af penge. Jeg går frem, kigger, går tilbage og henter de andre.En holder transportens vagter tilbage, mens Anders Adali og en anden fra holdet er i fuld gang med at pakke bundter af penge ned i tasker.Et minut er gået, lyder det fra hjælperen i telefonen.Hjernen bag kuppet er Anders Adali selv, og i de forrige måneder er han rejst frem og tilbage mellem Stockholm og Finland mange gange, ligesom han har mange af de andre på sit hold.Hvis alt går, som den rutinerede bankrøver har planlagt, er der en kæmpe gevinst i sigte:Et udbytte på intet mindre end næsten 30 millioner danske kroner.'Jeg har ingen grænse'Det lyder måske som en scene fra en actionfilm, men for Anders Adali og en hård kerne af kriminelle var det i flere år virkeligheden.De stod bag det ene store millionkup efter det andet i hele Skandinavien tilbage i 00’erne. Én af bagmændene fra dengang sidder lige nu varetægtsfængslet for at planlægge et nyt stort kup i Danmark.På dansk jord slog de kriminelle også til og udførte minutiøst planlagte og udspekulerede kup, hvor udbyttet var et tocifret millionbeløb.Ved hjælp af brændende lastbiler og partisansøm slap gruppen af kriminelle afsted med at stjæle millioner af kroner.- For mig er det perfekte kup, at du begår røveriet, kommer ud med en stor sum penge, du lykkes, og ingen kommer til skade, fortæller Anders Adali, da DR møder ham i Stockholm, hvor han er bosat.- Jeg har ingen grænse. Jeg kører på. Jeg ser intet, som stopper mig og siger det er umuligt. Nej, nej, det løser sig. Du finder løsningen.Når Anders Adali fortæller sin historie, er det vigtigt at pointere, at det er hans version af, hvad der er sket. Han er alene dømt for et kup, men fortæller DR om flere andre, og Anders Adali siger selv, han i alt har stjålet over 80 millioner kroner.- Jeg begik vel mit første bankrøveri, da jeg var næsten 20 år, siger Anders Adali.Hans kriminelle karriere som bankrøver starter ved hæveautomater. Fortjenesten ved den slags røverier var over to millioner svenske kroner, men der gik ikke lang tid, før det ikke var nok for ham. Gevinsten skulle være større. Meget større.- Efter fem år begik jeg ikke røverier, der var mindre end 10 millioner. Det var ikke interessant for mig.Planlægning tager flere månederHæveautomaterne blev derfor skiftet ud med regulære kup. Anders Adali blev bedre og mere udspekuleret, og med tiden begyndte han også at søge ud over de svenske grænser.De mange røverier, der ramte Sverige i den periode, gjorde nemlig, at landets banker og værditransporter skruede op for sikkerheden. I den tid fik Anders Adali et tip, fortæller han, og det var derfor han rettede sin opmærksomhed mod Finland.Og han gik straks i gang med planlægningen.- Jeg kørte i bil fra Stockholm og hele vejen op til Haparanda og ned til Helsinki. Det tager 21 til 23 timer, og så noterede jeg, hvor der var kameraer på vejen, hvilke benzinstationer, som ikke er overvåget, hvor man kan standse og tanke, og hvor han kan gå på toilettet.I Finland kørte Anders Adali forbi et værdidepot, og med det samme vurderede han, at det var sådan én, de skulle røve. Beslutningen tog omkring 10 sekunder, fortæller han.- Der er hegn, men ikke pigtråd, og der er ingen kameraer. Jeg ser også, pengetransporterne er af ældre modeller, at de er et par år bagefter, når det kommer til Sverige, så det bliver meget nemt for os.Alligevel var der en enkelt udfordring, som Anders Adali skulle tage sig af. Han var pludselig ved at planlægge et kup i et andet land end det, han var vant til, og han skulle derfor bygge alting op fra bunden.Derfor krævede det mange rejser til Finland, hvor han undervejs var opmærksom på alt. For han skulle kunne krydse grænsen, uden at nogen bemærkede det.- Jeg vil ikke fanges på kameraer, for hvis de ser, at jeg har været der, forsvinder mit alibi, forklarer han.- Jeg tog derhen og lavede et kort over, hvor jeg kan gå i byen, uden de ser os. Hvilken butik, jeg kan handle mad i. For jeg skal være der i en uge, og så behøver man mad. Det er en vigtig detalje, hvor du går, og hvad du laver inden røveriet. Du skal være helt usynlig.'Det er money, money, money'Det tog derfor både tid og energi at planlægge kuppet. Da dagen kom tilbage i 2007, hvor det hele skulle føres ud i livet, var Anders Adali lidt nervøs. Men også motiveret, for der ventede millioner af kroner i gevinst, hvis de kom i mål.- Når du er der, og du gør det, du gør, så tænker du ikke på andre. Du er ekstremt egoistisk, siger han.- Det er money, money, money. Man er lidt narcissistisk. Man tænker på sig selv. Man tænker ikke på, at man har udsat andre for noget dårligt, for så kan jeg ikke udføre mit job. Det var jo mit job at røve.Under kuppet i Finland pakkede Anders Adali penge på livet løs, men det gik ikke helt som planlagt. De tabte flere millioner, da de åbnede en plastikboks fra en forkert side, og pengene flød over alt.Billedet er taget af det finske politi efter røveriet, hvor pengene flyder på jorden (foto: Finsk Politi).Da de flygtede fra stedet, tabte de endnu flere penge, fortæller Anders Adali. Han skulle række en taske fyldt med pengesedler op til en af sine kompagnoner, som stod på toppen af en stige klar til at klatre over en mur, men idet han skubbede tasken op i vejret, gik det galt.- Jeg hører en lyd, og så ser jeg lynlåsen gå op, tasken går i stykker, og det regner ned med penge. Og jeg råber “nej”, og pludselig bliver det lettere for ham at kaste tasken over. Jeg kigger op og kigger ned, og pengene sejler bare rundt omkring mig. Da tager jeg pengesedlerne med hænderne og stopper dem i lommerne, siger han.Det lykkedes Anders Adali og de andre at slippe væk, uden at nogen opdagede dem. Men holdet af røvere var langt fra tilfredse.- Vi kigger bare på hinanden og sukkede. Vi var skuffede. Vi havde regnet med mindst fem millioner euro, men der var omkring halvanden million.Røvere slipper væk med et tociftret millionbeløbMens Anders Adali havde sine øjne rettet mod Finland for at lave sine røverier, søgte andre kriminelle mod værdier på dansk jord.I april 2008 slog en gruppe af røvere til ved værdihåndteringsfirmaet Loomis i Glostrup. De slap væk med omkring 62 millioner kroner.Klokken halv fire om natten kørte fem til seks maskerede røvere en form for gaffeltruck igennem muren til Loomis.Gennem hullet bevægede de sig ind i bygningen og tog adskillige sække og tasker fyldt med penge.Røverne flygtede i to Audi'er og på en scooter efter at have kastet partisansøm på vejen for at forsinke politiet.Den sag landede hos Bent Isager-Nielsen, der dengang var chef for Vestegnens Politi. Han stod derfor i spidsen for efterforskningen af kuppet.- De gjorde det, som vi havde frygtet. De slog os på dagen. De overgik os jo i motorkraft og ildkraft og slap væk med mange millioner.Det var partisansøm som det her, som røverne havde lagt på vejene (foto: Københavns Vestegns Politi).Politiet endte med at sigte syv svenskere for kuppet, men de havde ikke nok beviser til at få dem dømt. Alle de anholdte endte derfor med at gå fri.Pengene fra kuppet forsvandt og er aldrig blevet fundet.- Da de fire blev løsladt og kunne forlade landet med erstatningen i baglommen, tror jeg, de havde flere grunde til at grine højt. Vi har ikke fundet pengene, siger den nu pensionerede efterforsker.Politiet ser røveri via overvågning, mens det skerMens Bent Isager-Nielsen og kollegaerne fortsat er i gang med at efterforske røveriet ved Loomis, og inden de formodede gerningsmænd bliver løsladt, sker der et nyt kup i millionklassen.Denne gang er det mod Dansk Værdihåndtering i Brøndby. Politiet havde tre uger forinden fået nogle indikationer på, at et røveri måske kunne være på vej.- Der var set nogen derude, og der havde været nogen oppe på taget, og vi etablerede derfor en online-kameraovervågning af firmaet, forklarer Bent Isager-Nielsen.- Det var for at være forberedt på, at hvis der kommer noget en dag, kan vagtchefen på politigården i Albertslund trykke på knap og se, hvad der egentligt sker dernede. Og det var præcis det, der skete.Med en gummiged smadrede røverne sig vej ind til værdicentralen gennem væggen fra nabobygningen.Iført kedeldragter, elefanthuer, og stærkt bevæbnet med automatvåben fyldte de taskerne med millioner. Efter syv minutter flygtede de fra Dansk Værdihåndtering.- Da vagtchefen så trykkede på knappen, var han ved at falde ned af stolen, siger Bent Isager-Nielsen, der har talt med vagtchefen om episoden flere gange.- Og så var der jo den helt slående lighed med Loomis, at vi kunne se, at der kun var fire mand, der rent faktisk står derinde med våbnene, og det er faktisk op imod 70 millioner, som de ender med at løbe med.Røverne i Brøndby havde forberedt flugten godt. De ville forhindre politiets biler i at nå frem, så de satte ild til 11 lastbiler, som var umulige at køre udenom. Én stod foran politiets parkeringskælder.Det er én af de brændende lastbiler, som røverne strategisk havde placeret for at holde politiet tilbage (foto: Scanpix).Røverne havde også smidt partisansøm på vejene, der fik bilerne til at punktere.Politiet frygtede en skudveksling med røverne, som var stærkt bevæbnede, derfor holdt politiet sig på afstand, da de nåede frem til Dansk Værdihåndtering.Hvis politiet var kørt frem, tror du, de var blevet skudt?- Med den viden, jeg har fra sagen, vil jeg sige, at jeg har mere end bare en formodning. Så var der afgivet skud derude, der var blevet ildkamp, understreger Bent Isager-Nielsen.'Du er mislykket, hvis dit våben bliver brugt'Anders Adali havde også automatvåben med sig til røveriet i Finland, selvom der ikke blev affyret nogen skud under kuppet.- Våben har jeg med mig af én årsag. De er til for at købe tid og for at skræmme. Mange gange har jeg haft attrapper med. Falske pistoler. Bare for at skræmme. De er ikke til for at bruge, for så er du mislykket, siger han.Det er våben som de her, røverne brugte ved kuppet ved Loomis (foto: Københavns Vestegns Politi).- Vi er her ikke for krig. Vi er her ikke for at skade eller dræbe nogen, for så får man livstidsfængsel. Er man dygtig til det, man gør, skal ingen komme til skade. Du skal ind og tage pengene og ud.Men du truer civile?- Ja, man truer folk. Det gør man, og det er det, der er sagen. Hvis jeg står med en stor Kalashnikov, ved alle, hvad det er, og så løber de væk, svarer Anders Adali.- Det gælder også politiet, og så må specialstyrkerne til. De kommer med tydelige veste og automatvåben. En almindelig politibetjent går ikke mod dig. De ved, at vi er tungt bevæbnede.Røvere får samlet set over 100 års fængselEfter røveriet i Brøndby fandt Bent Isager-Nielsen og hans kollegaerne frem til kuppets bagmænd, og denne gang havde de beviser nok til at få dem dømt.Det danske politi trak på svenske kollegaers viden og erfaring i forhold til efterforskning af kup, og pludselig fik de flere gennembrud. Det første var, at de fandt frem til de biler, der var blevet brugt ved flugten.- Det var en tilfældig opsynsmand, der fandt tre store Audier i en container ude i en grusgrav vest for København, så vi gravede os ned, satte folk ned der og holdt øje med det i dagevis, indtil de kom tilbage.Det var i denne grusgrav, at politiet fandt bilerne i en container (foto: Københavns Vestegns Politi).Politiet fandt også frem til, at der var nogle tråde til et hotel, som gerningsmændene havde boet på i København. Og at der var nogle andre forbindelser i udlandet.- Langsomt stykkede vi det sammen, og så gjorde vi det, som er nødvendigt, når man ikke tager dem på dagen: Vi opklarerede sagen baglæns. Men jeg skulle jo bruge en 10 til 20 mand i det meste af to år for at opklare et røveri.Politiet fandt frem til i alt 15 personer, hvor nogle af dem var danske, mens andre var svenske. Én af hovedmændene bag var fransk-algier ved navn Tayeb Si M'Rabet.Han og hans kriminelle kompagnoner endte med tilsammen at blive idømt over 100 års fængsel.Her ses politiets billede af Tayeb Si M'Rabet (foto: Københavns Vestegns Politi, Ritzau Scanpix).Men politiet fandt kun fire ud af de cirka 70 millioner kroner, som det var lykkes røverne at slippe væk med. De fire millioner var gravet ned under en terrasse i Odense. Resten er aldrig fundet.Anders Adali kender også nogle af de kriminelle røvere fra det kup, selvom han ikke selv var en del af det.- Jeg er fortsat venner med én af dem nu. Ham taler jeg med et par gange om ugen. Verden er meget lille. Da røverierne var på deres højeste, hjalp vi hinanden, siger han.- Hvis jeg skulle bruge biler, havde jeg en at spørge, og de fleste kom fra Stockholm.Fælden klapper for Anders AdaliDa Anders Adali kom tilbage til Sverige efter at have udført kuppet i den finske by Turku, gik han straks i gang med at planlægge et nyt kup i Finland. Men under planlægningen af det kup kom politiet på sporet af ham, og han nåede aldrig at udføre det.10 måneder efter røveriet i i Finland blev Anders Adali anholdt i et supermarked i Sverige, og han blev kørt i arresten.- Jeg har ikke siddet i en celle før. Jeg har aldrig været i fængsel og ved ikke, hvilke regler der gælder derinde, og det er kedeligt.Han blev efterfølgende udleveret til Finland og fik en dom på syv års fængsel for kuppet.Da du var derinde, tænkte du så, at når du kom ud, skulle du fortsætte?- Nej, nej. Det kunne jeg ikke. Nu findes jeg i politiets registre, og de kender mig.I dag siger Anders Adali, at han har lagt fortiden som røver på hylden. Men nogle af de andre fra de skandinaviske røvergrupper er fortsat.Politiets billede af nogle af de penge, de fandt gravet ned under en terasse i Odense (foto: Københavns Vestegns Politi).Blandt andre Tayeb Si M'Rabet, som ellers fik 10 års fængsel for kuppet mod Dansk Værdihåndtering tilbage i 2008. Kuppet er siden blevet kaldt for danmarkshistoriens største røveri.Tayeb Si M'Rabet er lige nu tiltalt for at planlægge et nyt kup mod Loomis. Han nægter sig skyldig, men skal for retten i februar 2021. Tayeb Si M'Rabet kender Anders Adali også.- Jeg har faktisk talt med ham for nogle år siden, da han var i Frankrig.Så efter han er kommet ud af fængslet?- Ja, svarer Anders Adali.- En del har svært ved at slippe det mønster, for de har ikke andet. De ved, at det går stærkt med at få pengene, og de er meget dygtige til det, de gør.Politiets billede af en elefanthue, der er fundet i forbindelse med kuppet ved Loomis i april 2008 (foto: Københavns Vestegns Politi, Scanpix).At Tayeb Si M'Rabets navn dukker op i en ny sag kommer heller ikke bag på den tidligere efterforskningschef Bent Isager-Nielsen.- Var det blevet gennemført, havde det været endnu mere spektakulært med ild, bevæbning, brændende busser og skud måske, siger han.- Og det betyder jo bare, at der er mennesker derude, som vil det her. Med alle midler. Hverken udsigten til fængselsstraf eller udvisninger stopper dem. Det er rigtig svært at styre det.Hjulpet på vej af en grænseløs adfærdHvis du spørger Anders Adali, er det ikke hvem som helst, der kan planlægge og udføre de kup, som han og hans kriminelle venner har ført ud i livet.- Mange siger “jeg kan lave et røveri, jeg kan lave et røveri”. Men nej. Det kan de ikke. For de har en grænse, som siger: "jeg skal ikke hoppe ned fra broen. Jeg står her og kigger. Og jeg hopper ikke", forklarer han og fortæller, at den grænse har han ikke.- Jeg siger “ah” og hopper. Jeg tænker ikke over konsekvenserne.Anders Adali tror, at visse typer kriminalitet kræver gerningsmænd med diagnoser. Selv har han ADHD, narcissistiske træk, personlighedsforstyrrelse, sociopatiske træk, psykopatiske træk, en empatiforstyrrelse, ligesom han også har en høj IQ.- Det er, hvad de siger. Nogle andre, jeg har talt med, siger, “du tager det bedste af verden”, og jeg nyder det. Men jeg har lært med årene, at min ADHD er meget anvendelig, siger han og dvæler lidt ved nogle af de andre træk, som hans mentalundersøgelse pegede på.- Det her narcissistiske og psykopatiske. Altså jeg er ikke den bedste i verden, men jeg ved, at jeg er bedre end nogle andre. Jeg giver ikke op.'Ingen 'happy ending', når du er kriminel'Når han tænker tilbage på de kup, han har ført ud i livet, kan han heller ikke lade være med at trække på smilebåndet. Hvis han bliver spurgt direkte til, hvad det var, der tændte ham, er det pengene, der bliver nævnt først.- Men det er planlægningen, som er det det fede. Se, jeg ler, når jeg siger det. Planlægningen tager mest tid. Røveriet tager to til tre minutter, og så er det slut. Det er fedt at have pengene, men hvad så?- I planlægningen finder du løsningerne. Du finder nøglen til døren. Kan jeg lave røveriet, som folk siger er umuligt? Det var det, der tændte mig.Selvom Anders Adali selv beskriver, at han var trist, da han endte i fængsel, føler han, at det har været hans redning.- Vi skulle jo tage to transporter mere i Finland, og vi skulle også røve et depot på 12,5 millioner euro. Havde de ikke taget mig, var jeg ikke stoppet. Jeg siger stadig tak for, at de fangede mig. De reddede mit liv, siger han.- Der findes ingen 'happy ending', når du er kriminel. Du kan dø eller sidde i fængsel, og du skader alle omkring dig. Der findes ingen lykkelig slutning, så det var godt, de fik mig. Jeg ved ikke, hvor jeg ellers havde været i dag.Anders Adali er i dag selvstændig. Han arbejder med markedsføring af energidrikke og har også medvirket i flere svenske tv-programmer.Tayeb Si M'Rabet er sammen med fire andre tiltalt for at planlægge det nye kup mod Loomis. Han nægter sig skyldig.Drømmen om det perfekte kup•Du kan se meget mere om Anders Adali og kup i millionklassen i årets sidste omgang af Kriminelt.•Det finder du ved at hoppe ind på DRTV.•Den tidligere efterforskningschef Bent Isager-Nielsen svarede også på spørgsmål om efterforskningen af de store kup, hvor han stod i spidsen for at finde gerningsmændene bag.•Du kan læse hans svar ved at klikke her.

Så kom ulven. Og den er ikke ret god til svensk endnu.I årevis har Niels Ralund, administerende direktør i Foreningen for Dansk Internethandel, råbt 'ulven kommer' om Amazons forventede indtog i Norden. Og i går skete det så:- Vi er bedre forberedt herhjemme, end man har været i Tyskland, England og USA, siger Niels Ralund, der i første omgang tager situationen med ophøjet ro.Niels Ralund skønner, at vi vil se Amazon gøre sit indtog i Danmark i første halvdel af 2021.© ScanpixHvad er Amazon?Amazon er en er amerikansk internethandelsvirksomhed, der startede som en boghandel.Amazon blev grundlagt i 1995 og børsnoteret i 1997.Grundlæggeren Jeff Bezos (f. 1964) er administrerende direktør og i dag verdens rigeste mand.Han blev uddannet fra det prestigefyldte universitet Princeton i 1986 og var en af Wall Streets succesrige investeringsrådgivere, inden Amazon blev grundlagt.I dag har Amazon en million ansatte og logistikcentre i flere end 175 steder i verden.Amazon har dags dato en markedsværdi på cirka 10.000 milliarder kroner (10.000.000.000.000) og omsatte i 2019 for 1,777 milliarder kroner (1.777.000.000.000).Tyskland og Storbrittanien er blandt Amazons største internationale markeder.Lunken modtagelseMeget tyder dog på, at det ikke er et højhastighedstog, der har ramt den svenske internethandel i dag, men nærmere et damplokomotiv, der lige skal op i omdrejninger.Amazons svenske side er maskinoversat, fyldt med stavefejl og priserne på siden ser ud til at være oversat direkte fra euro til svenske kroner.De dårlige oversættelser har flere svenske medier moret sig over.Eksempelvis er et badeforhæng med et motiv af en rapsmark blevet oversat til 'voldtægtsblomst'.Man kan også finde en notesbog, der er oversat til 'Rejsen til den smukkeste butik for den pædofile'.Konsolspillet 'Need for Speed – payback' hedder i stedet 'Behøver du hastighed – tilbagebetaling'.- Oversættelsen er lidt trist og ikke helt, hvad man kan forvente normalt. Det ligner måske, at det er gået lidt hurtigt, og at de godt har villet være klar til Black Friday og julehandlen, siger Sidsel Dyrholm Holst, der er branchedirektør i Dansk Industri.Jeff Bezos er verdens rigeste mand og er god for 1.196 milliarder kroner. (Foto: Andrew Couldridge © Scanpix)Omend sortimentet på den svenske Amazon stadig er begrænset, og det generelle indtryk i flere svenske medier er, at siden i dag fremstår ret sjusket, vurderer Sidsel Dyrholm Holst, at siden inden for relativt kort tid vil komme op på samme niveau, som man kender fra andre lande.Ikke meget at købe for danskereI første omgang kommer den svenske lancering ikke til at have den store betydning for danske forbrugere.Det er stort set ikke muligt at finde varer, der i dag kan leveres til Danmark, og de danskere, der bruger Amazon i dag, har længe haft mulighed for at købe ind på Amazons tyske og engelske sider.- I dag vil det være hurtigere at bestille fra Amazon i Tyskland, hvor der er et lager 50 kilometer fra den danske grænse, siger han.Niels Ralund kalder dog Amazon 'en overordentlig farlig modstander' og 'et tog, der er på vej' mod vores svenske naboer med gårsdagens lancering.Det ligner måske, at det er gået lidt hurtigt.Sidsel Dyrholm Holst, branchedirektør, Dansk IndustriSvenske forbrugere får ifølge Amazon adgang til 150 millioner varer fordelt på 30 kategorier.'To get Amazoned'Når først Amazon-toget kører på skinner, er der i følge Niels Ralund virkelig fart på, og han tror, det bliver en konkurrent i absolut sværvægterklasse for den danske nethandel.- Der findes jo et begreb, der hedder 'to get Amazoned', fordi Amazon har nogle kapitalreserver, der gør, de er i stand til at presse prisen på en måde, ingen andre kan matche, siger han.De er i stand til at presse prisen på en måde, ingen andre kan matche.Niels Ralund, administerende direktør, Foreningen for Dansk InternethandelSidsel Dyrholm Holst er enig. Hun mener, at den svenske lancering betyder, at danske virksomheder for alvor skal i gang med at forberede sig.- Det er en kæmpestor, veletableret spiller med et kæmpe udbud af varer. Og så har de Prime-abonnementet, hvor du for et ganske lille beløb får adgang til hurtig, gratis levering, Amazons streamingtjeneste og en række andre fordele, siger hun.Lige nu tilbyder Amazon ikke Prime-abonnementet til deres svenske kunder, men Niels Ralund vurderer, at man vil introducere det i løbet af relativt kort tid.Læs også:'Verdens ondeste techfirma' kommer til Norden: Her er de fem værste sager og Amazons svar til DR
- Bliv hjemme, og kom ikke her. Vi har nok med os selv.Meldingen fra Gilbert Tribo, der sidder i regionsrådet i Skåne, er klar. Han er ikke interesseret i flere danskere, der tager til Sverige for at juleshoppe og gå på restaurant.For Sverige har nok med sig selv lige nu. I slutningen af september begyndte de svenske smittetal at stige, og smittekurven er ikke begyndt at flade ud, som det er set i andre europæiske lande.- Lokalpolitikerne beder danskerne om at blive væk, for hvis der er noget, de ikke har brug for lige nu, er det restauranthungrende københavnere, der betyder mere trængsel – og fører ny, potentiel smitte med sig, siger DR's Europa-korrespondent Anna Gaarslev.Læs også:Fra fest i nattelivet til brutal virkelighed: Sådan har Sverige ændret kursAlene i Skåne registrerede myndighederne i går flere end 1.200 nye coronatilfælde på et enkelt døgn.I alt er næsten 300 coronapatienter i regionen indlagt med covid-19. Situationen er nu så alvorlig, at akutafdelingen på Helsingborg Hospital nu advarer om, at sygehusets intensivafdeling kan kollapse.- Allerede nu arbejder vi på højtryk, siger intensivsygeplejersken Lisa Hassel til SVT.De forventer, at antallet af coronapatienter vil stige den kommende tid.Høj smitte i hele landetDet er ikke kun i Skåne, at smittetrykket er højt. I dag har de svenske myndigheder registreret 96 nye coronarelaterede dødsfald. Dermed er i alt 7.296 mennesker døde med covid-19 i Sverige.Siden i går er der registreret 7.061 nye smittede, og Sverige har nu rundet mere end 300.000 smittede i alt siden pandemien begyndte.- Situationen er meget alvorlig. Det ser ikke ud til, at kurven er ved at knække, siger Anna Gaarslev.På landets hospitaler mærker de det høje smittetal.Lige nu er 1.746 svenskere indlagt med covid-19. 257 af dem ligger på intensivafdelinger landet over. Det betyder, at sengepladserne på intensivafdelinger er ved at være fyldt op, og hospitalerne må udskyde andre behandlinger.Blandt andet i Stockholm er de ved at nå den fulde kapacitet. Med en belægningsprocent på 99 er der reelt ikke flere intensiv-pladser tilbage.- Det her er resultatet af, at man har gjort for lidt og gjort det for sent. Det er ikke længe siden, Anders Tegnell sagde til svenskerne, at man ikke ville få en alvorlig anden bølge, siger Anna Gaarslev.Ingen nye restriktioner i sigteI midten af november indførte den svenske regering et forsamlingssforbud på mere end otte personer på offentlige arealer. Det skulle gælde fra den 24. november og fire uger frem.I går meddelte Stefan Löfven, at forsamlingsloftet skulle vare ved henover jul og nytår.- Fejr jul og nytår med en lille gruppe af mennesker, lød den klare melding fra statsminister Stefan Löfven.Statsminister Stefan Löfven meddeler under et pressemøde, at alle landets gymnasieelever skal modtage fjernundervisning. (Foto: 10070 Jessica Gow/TT © Scanpix)Stefan Löfven anbefalede samtidig, at svenskerne skal holde sig fra at se nye mennesker, være sammen i kortere tid, og undgå butikker og offentlig transport, når det er muligt.Men udover det, varslede han ikke nye restriktioner. Barer, restauranter og butikker må fortsætte med at holde åbent i hele landet.Den svenske lovgivning gør det nemlig sværere for regeringen at regulere eller lukke enkelte brancher, som vi har set i Danmark.I dag præsenterede den svenske regering forslaget til en ny pandemilov. Men det er alt, alt for sent, fortæller Anna Gaarslev:- Sverige mangler en slagkratig, fleksibel lovgivning, der tillader dem at handle hurtigt og resolut. Riksdagen vedtog en midlertidig kriselov i foråret – men da den udløb, sørgede man ikke for, at den blev forlænget. Den kommende pandemilov bliver sikkert rigtig fin – men den bliver tidligst vedtaget til marts næste år. På det tidspunkt er pandemien forhåbentligt ved at klinge af. Indtil da er regeringens mest slagkraftige strategi at skubbe ansvaret over på den enkelte svenskers skuldre.
Sverige lukker grænsen til Danmark, og det sætter mange bornholmere i en penibel situation. For det betyder også, at den faste forbindelse med Ystad og Rønne er lukket den næste måned.De er vores livsnerve i forhold til at komme til fastlandet. Det er den måde, vi sender vores patienter afsted til Rigshospitalet.Winni Grosbøll, Bornholms borgmesterOg den besked bekymrer Winni Grosbøll (S), der er borgmester i Bornholms Kommune. Hun frygter, at ikke alle kan komme hjem og holde jul med deres familier.- Vi er ret rystede på Bornholm. Det er to dage før jul, og det berører rigtig mange mennesker i forhold til at komme frem og tilbage, siger hun og fortsætter:- Det er utroligt kaotisk. Det er et af de tidspunkter på året, hvor flest mennesker skal hjem til deres forældre på Bornholm. Jeg ved, at der sidder rigtig, rigtig mange frustrerede mennesker rundt om i Danmark, som ikke aner, om de kan komme med færgen.Bornholms borgmester Winni Grosbøll under Folkemødet 2019 lang tid inden coronavirus og britiske mutationer satte en stopper for meget af færgetransporten til og fra Bornholm (Foto: Mads Claus Rasmussen/Ritzau Scanpix) (Foto: Mads Claus Rasmussen © Scanpix)Ikke nok fly til alle bornholmerneEfter Sveriges udmelding om at lukke grænsen til Danmark er der lige nu to muligheder for danskere, der vil til eller fra Bornholm hen over julen: Fly eller færgen fra Køge.Normalt går en hurtigfærge fra Ystad i Sverige til Rønne på Bornholm, som er den rute, 97 procent af alle passagerer plejer at tage. Her kan der almindeligvis være omkring 1.400 personer med per færgeafgang - og en ambulance, som for eksempel skulle have været med mod København i dag.© ScanpixHvorfor lukker Sverige grænsen?Fra midnat lukker Sverige grænsen til Danmark - foreløbig i en måned frem.Det meddelte den svenske indenrigsminister, Mikael Damberg, på et pressemøde mandag eftermiddag.Beslutningen er truffet, fordi svenskerne gerne vil undgå, at en ny variant af coronavirus, der stammer fra Storbritannien, kommer ind i landet.Der er indtil videre fundet ni tilfælde af virusset i Danmark.Og ifølge Winni Grosbøll bliver det rigtig svært at skaffe nok fly eller færger, der ikke skal igennem Sverige, til alle de mennesker.- Det er svært at forestille sig, at turen fra Rønne-Ystad kan erstattes med færgen fra Køge. Færgen kan kun tage to ture i døgnet, fordi det tager seks timer hver vej. Det bliver svært at lave en luftbro, der kan konkurrere med færgerne.Færgen er ifølge borgmesteren nemlig fuldstændig nødvendig for et øsamfund som Bornholm, forklarer hun.- De er vores livsnerve i forhold til at komme til fastlandet. Det er den måde, vi sender vores patienter afsted til Rigshospitalet. Der er en masse arbejdskraft, der går til og fra København gennem færgen. På den måde er det vores livsnerve, der bliver skåret over på en aften.Bornholmerlinjen: Vi går i en nødfartplanGårsdagens nyhed er rigtig dårligt nyt for de mange bornholmere rundt om i Danmark, der havde planer om at skulle hjem til jul, siger Jesper Maack, der er PR-og kommunikationschef hos Molslinjen og Bornholmslinjen.For indtil andet er besluttet fra svensk side, så er der kun den seks timer lange tur mellem Køge og Bornholm.- Det vender op og ned på fartplanen. Vi går i en slags nødfartplan, for vi har jo stadig forbindelsen fra Køge mod Rønne. Der sætter vi en ekstra færge ind, og så må vi se, hvor lang tid det her kommer til at vare inden der kommer en løsning, så Bornholm igen hænger sammen med resten af Danmark, som den plejer, siger han.På den måde er det vores livsnerve, der bliver skåret over på en aften.WINNI GROSBØLL, BORNHOLMS BORGMESTEROg øens borgmester forventer da også, at der kommer en løsning meget hurtigt.- Jeg går stærkt ud fra, at man som det første i morgen (red. i dag) igen sætter sig sammen med den svenske regering for at finde en løsning for det bornholmske samfund. For alternativet kan jeg ikke forstå.Både Winni Grosbøll og Bornholmerfærgens kommunikationschef håber på, at løsningen fra foråret, hvor smitten også var høj, kan blive genoplivet nu. Dengang lavede man en særlig transitgennemgang for bornholmere i Sverige.
Svensk politi har i går anholdt en ældre kvinde, som nu er under mistanke for at have udsat sin 40-årige søn for grov legemsbeskadigelse og ulovlig frihedsberøvelse igennem flere årtier.Det skete, efter at manden i går blev fundet i slem forfatning i sin mors lejlighed i forstaden Haninge syd for Stockholm.Han blev fundet, da hans søster trængte ind i lejligheden, efter deres mor var blevet indlagt på hospitalet. Her fandt hun sin bror tandløs og med store sår på benene. Hun fortæller til svenske medier, at hun ikke har set ham, siden deres mor tog ham ud af skolen som 12-årig og isolerede ham i lejligheden – for 28 år siden.- De har ikke lukket os ind i alle de år. Jeg fik et chok, bare da jeg så lejligheden - den stand den var i. Jeg sneg mig ind i gangen og sagde forsigtigt: ”Hallo, kan du høre mig?”, fortæller søsteren i et anonymiseret interview med SVT.Politiets afspærring af lejligheden, hvor den 40-årige har levet i isolation med sin mor, siden han var et stort barn. (Foto: Jonathan Nackstrand © Scanpix)Umiddelbart efter fandt hun sin bror i køkkenet i den forfaldne, mørklagte lejlighed.- Jeg tændte lyset i køkkenet, for jeg ville have, at han skulle se mig, så han ikke blev bange. Jeg vidste jo ikke, om han ville genkende mig eller ej. Men han så mig, så snart lyset blev tændt, og så sagde han mit navn om og om igen.Manden blev umiddelbart efter indlagt på hospitalet, hvor han nu bliver behandlet for sine skader. Den 70-årige kvinde nægter sig skyldig.Forsvundet fra samfundetSagen fra Haninge er meget usædvanlig for Sverige, som ellers har et stærkt velfærdssystem. Det siger kammeradvokat i Stockholm, Emma Olsson, til SVT.- Man kan nok tælle sager i Sverige som den her på én hånd, Det er yderst usædvanligt, at en person kan holdes isoleret i så mange år i en lejlighed i en almindelig forstad til Stockholm, siger hun og fortsætter:- Vi skal nu kortlægge den her mands levevilkår og situation og forsøge at besvare spørgsmålet om, hvordan det er muligt at forsvinde fra samfundet på den måde.Vi skal nu kortlægge den her mands levevilkår og situation og forsøge at besvare spørgsmålet om, hvordan det er muligt at forsvinde fra samfundet på den måde.Kammeradvokat Emma OlssonDet er en sag, der helt naturligt må give anledning til selvkritik, netop fordi den finder sted i Sverige - også selvom det er mange år siden, at drengen forsvandt ud af systemet. Det fortæller DR's Europa-korrespondent, Anna Gaarslev.- Der er jo tale om et samfund, der bryster sig af, at det passer på sine borgere. Man bryster sig af, at "alle skal med" - det er en grundsætning i den svenske samfundsopbygning, den gælder i skolen og den gælder i samfundet, siger hun og fortsætter:- Og her har vi så et skræmmende eksempel på, at der er én, der ikke er kommet med, én der er blevet ladt tilbage af et samfund, der skulle have holdt hånden under dem.Et helt normalt barnIfølge søsteren har hendes bror ikke været indelåst i lejligheden, og over for Expressen fortæller flere naboer, at de i enkelte tilfælde, oftest om natten, har set ham uden for lejligheden.Søsteren fortalte allerede i går til svenske medier, at moderen havde taget sin søn ud af skolen, umiddelbart efter han begyndte i 7. klasse, og at hun siden har holdt ham isoleret fra venner og familie, heriblandt drengens to søstre og hans bedsteforældre.Politiet var i går i gang med tekniske undersøgelser i lejligheden i Haninge. (Foto: CLAUDIO BRESCIANI © Scanpix)Ifølge søsteren var drengen inden da et helt normalt barn.- Måske lidt genert ude blandt nye mennesker, men ingenting usædvanligt. Vi var meget sammen som børn og legede meget sammen ude i gården, fortæller hun til Expressen.Hun fortæller, at moren var stærkt overbeskyttende over for sin søn, som følge af, at hun i en tidlig alder havde mistet et barn - en dreng, som døde, da søsteren var halvandet år. Moren gav endda sin nye søn det samme navn, som det barn hun havde mistet, og fortalte ifølge søsteren jævnligt sine børn, at hun havde "fået sin søn igen".Søster: Folk har vidst det, siden vi var børnEfter søsteren flyttede hjemmefra som teenager, har hun ikke haft kontakt til sin bror. Men allerede som barn forsøgte hun at gøre de sociale myndighederne opmærksom på, at familien havde brug for hjælp. Men ingenting skete, siger hun til SVT.Helt fra vi var børn, har folk vidst det her. Men der er ingen, der har gjort noget.- Helt fra vi var børn, har folk vidst det her. Men der er ingen, der har gjort noget. Jeg fortalte i skolen, hvordan vi havde det derhjemme, men ingen har troet på mig - nogensinde, siger hun, tydeligt berørt, og fortsætter:- Jeg har ventet på den her dag så længe. Det er det bedste, som kunne ske. For nu er han fri, og han kan få den hjælp, han har brug for. Selvom jeg er i chok, er jeg virkelig lykkelig, for endelig kan folk se og høre, hvordan det har været, og at jeg har talt sandt i alle de her år.Over for de svenske myndigheder har hun ikke mange ord tilovers.- Jeg har ingen ord. Der er så meget vrede og ekstrem frustration, det er frygteligt, siger hun til Expressen.En af drengens tidligere lærere fortæller også til Aftonbladet, at de dengang gjorde skoleledelsen opmærksom på, at drengen ofte var beskidt og ikke lod til at få nok at spise derhjemme.Et udredningsarbejde venterI Haninge kommune er man chokeret over sagen, fortæller Meeri Wasberg (S), som er formand for kommunalledelsen til SVT. Kommunen vil ikke kommentere på den konkrete dag, men Meeri Wasberg mener ikke, at en elev i udskolingen ”bare ville kunne forsvinde” i dag.- I dag håber og tror jeg ikke, at en person ville kunne flyve under radaren på den måde, siger hun.Ifølge Europa-korrespondent Anna Gaarslev vil sagen formentlig give anledning til, at Haning kommune må undersøge til bunds, hvordan det kunne ske, at drengen bare fik lov til at forsvinde for 28 år siden.- Nu venter der formentlig et udredningsarbejde, hvor skole og kommune må vende bunkerne, gå tilbage i tiden og spørge sig selv: Så vi noget? Fik vi nogen indberetninger? Gjorde vi noget, og hvis vi gjorde noget, hvorfor gjorde vi ikke mere?
I dag træder den nye, svenske pandemilov, der blev vedtaget i fredags, i kraft.Loven giver regeringen og Rigsdagen mulighed for at regulere og endda lukke aktiviteter, hvor der er risiko for spredning af infektion.Det er drastiske tiltag i landet, der nu langt inde i pandemien har valgt at holde samfundet åbent i langt højere grad end for eksempel Danmark. Tiltag, der reelt giver mulighed for at lukke meget af landet ned.- Vi ser en stor risiko for, at vi får en svær situation i et godt stykke tid, og så skal vi selvfølgelig anvende pandemiloven. Det kommer vi til, siger den svenske statsminister, Stefan Löfven, der lige nu kan se sit land nærme sig 10.000 dødsfald i relation til coronapandemien.Den nye pandemilovSveriges nye pandemilov giver mulighed for at uddele bøder, hvis man ikke overholder retningslinjerne, og samtidigt luftes muligheden allerede nu for, at man kan lukke virksomheder, der gentagne gange bryder reglerne helt.Det drejer sig blandt andet om fitnesscentre, butikker, kulturinstitutioner og offentlig transport, der nu kan pålægges krav, hvad angår åbningstider og hvor mange kvadratmeter, der skal være per person.Den nye lov giver ikke regeringen mulighed for at indføre udgangsforbud eller forbud mod at rejse, som det er set i andre lande i Europa.Pandemiloven træder i kraft i dag og gælder i første omgang til slutningen af september 2021.- Det er for lidt og for sentAlligevel har man i første omgang kun valgt at indføre krav om, at der skal være ti kvadratmeter per kunde i for eksempel butikker og træningscentre, og at der fremover ikke må lejes selskabslokaler ud til mere end otte personer. Ellers er det svenske samfund på mange måder fortsat åbent. Og det undrer flere svenskere, DR har talt med.Flere svenskere undrer sig over, at man ikke bruger den nye lov til at lukke mere ned - herunder Sara Brandt. (Foto: (C) DR)- Jeg synes, at det er lidt mærkeligt. Jeg havde gerne set, at vi havde lukket mere ned, siger Sara Brandt fra Stockholm.Sagsbehandler Noelle Wargenborg har svært ved at forstå, hvorfor loven først kommer nu.- Det er for lidt og for sent. Det her skulle man have gjort for flere måneder siden, siger hun.Noelle Wargenborg på gaden i Stockholm (Foto: (C) DR)Og det er ikke kun i Stockholms gader, at den begrænsede brug af den nye lov giver anledning til hovedrysten.- Det vi gør nu, kunne vi have gjort tidligere for at forhindre den store bølge af smitte, der er kommet nu. Og der er mange eksempler på, at Sverige burde have handlet mere proaktivt, siger læge Benjamin Wellander, der har arbejdet med covid-19-patienter siden sidste forår.Der tales ikke om engelsk mutationSelvom der nu er åbnet for, at man i Sverige kan sætte hårdere ind mod corona, så har man ikke det store fokus på den engelsk virusmutation, vi har hørt meget om herhjemme.Anna GaarslevAnna Gaarslev er DR's Europakorrespondent med særligt fokus på Skandinavien og Sydeuropa.- Det, der springer i øjnene er, at den britiske mutation, der har ligget til grund for blandt andet vores indsats i Danmark, udadtil er nærmest ikke-eksisterende, når myndighederne agerer her i Sverige. Den svenske Folkhälsomyndighet taler om risiko for mindre lokale udbrud, fortæller DR's Europa-korrespondent Anna Gaarslev.Ikke nok med, at man ikke taler om den nye og meget smitsomme mutation, man sekventerer stort set heller ikke for den. I Sverige analyserer man under en procent de positive prøver for mutation - I Danmark undersøger vi 10 gange så mange- Det gør, at man har langt dårligere overblik over, hvor udbredt den er, og hvor stor skade, den kan forårsage de kommende uger og måneder, siger Anna Gaarslev.Hun forklarer yderligere, hvorfor den svenske tilgang er så anderledes i forhold til den danske.- Her i Sverige er den officielle corona-lærdom, at man bliver smittet derhjemme og på arbejde. Hvis så mange som muligt arbejder hjemme, så kan man godt gå til fitness, i butikker og på restaurant, hvis man samtidig sørger for at holde afstand. Det er en teori, der bestrides af kritikerne - der blandt andet er stærkt bekymrede for, at børn over hele landet skal i skole i morgen efter ferien.Tilgangen bekymrer også læge Benjamin Wellander.- Der er en risiko for, at vi befinder os på en eksponentiel kurve, og der må vi jo have en metode for at afgøre, hvor på kurven vi er. Ellers ved vi jo ikke, hvad vi skal gøre, siger han.Heller ikke i Stockholms gader, er der stor optimisme at spore.- Jeg tror, at det kommer til at blive rigtig slemt, inden det vender i Sverige, siger Noelle Wargenborg.

I Sverige valgte de en anden vej end os andre.Da coronaen for alvor kom til Europa lukkede Danmark og det meste af kontinentet hårdt ned for stort set det hele, for så løbende at åbne igen. Og lukke ned - efter behov. Først ‘hammeren’ og så ‘dansen’, som statsminister Mette Frederiksen kalder det.Sveriges udskældte og kontroversielle strategi var til at se i statistikkerne, hvor landet havde langt flere smittede og døde.I dag er det omvendt. Sverige er nu et af de lande i Europa med de laveste smittetal, og det fik blandt andre Lone Simonsen, der er professor og pandemiforsker ved Roskilde Universitet og rådgiver regeringen om covid-19, til at rose Sverige og deres statsepidemiolog, Anders Tegnell.- Tegnell har fået ret i, at det er en bæredygtig strategi, de har fundet på der. Vi skal kigge mod svenskerne og rose dem, sagde Lone Simonsen fredag.Ifølge hende skyldes det særligt Sveriges konstante forbud mod at forsamles mere end 50 personer, som de indførte 29. marts.To-tre uger efter vendte epidemien, og der kom færre nye daglige smittede.Lone Simonsen understreger, at hun på ingen måde mener, at der er noget positivt ved Sveriges meget høje dødstal, som i høj grad skete først i epidemien.Professor i biokompleksitet ved Niels Bohr Instituttet Kim Sneppen i Politiken peger på, at Sveriges såkaldte superspredere nu har været smittet og er immune. Supersprederne er de meget sociale mennesker med mange kontakter, og dermed stor risiko for at smitte mange. Og de er altså nu sat ud af spillet.Men der er ikke nogen grund til at være misundelige på svenskerne, lyder det nu omvendt fra flere andre eksperter.Tværtimod er der mange grunde til ikke at misunde dem. Det mener Viggo Andreasen, der er lektor i matematisk biologi og epidemiforsker ved Roskilde Universitet.1Grund 1: Antal dødeDer er langt flere døde i Sverige end i Danmark, også når man tager højde for, at de er flere end os.•I Danmark er 111 per million indbyggere døde med coronavirus.•I Sverige er 584 per million indbyggere døde med coronavirus.Havde vi gjort som svenskerne, havde vi haft lignende dødstal, siger Viggo Andreasen.- De havde jo en stor epidemi med et stort antal dødsfald tidligt på året, og det skal man ikke glemme. Vi skal fire-fem gange højere op for at nå det svenske niveau. Så der er altså et stykke vej endnu.En af forklaringerne på de høje dødstal er ifølge den svenske statsepidemiolog til dels en meget mild influenzasæson.- Det, som man nu har set, er, at de lande, som har haft en ret lav dødelighed af influenza i de seneste to eller tre år som for eksempel Sverige - har en vældig høj overdødelighed af Covid-19, lød det fra Anders Tegnell i Dagens Nyheter.Men det argument køber Viggo Andreasen ikke. For Danmark havde den samme milde influenzasæson som i Sverige.- Det argument er helt det samme i Danmark. Vores influenza har også været meget mildt, men I Danmark døde de så slet ikke.Dog var den danske influenzasæson 2017/2018 usædvanligt hård, ifølge Statens Serum Institut.2Grund 2: SenfølgerEn undersøgelse fra King’s College i London, England, blandt over 8.000 tidligere positive covid-smittede viser, at omkring 1 ud af 10 patienter er plaget af senfølger fra sygdommen i forskellig grad.Mange er påvirket i flere måneder efter, at selve sygdomsforløbet er overstået.- Hvis svenskerne har haft tre-fire gange så mange syge, som vi har haft i Danmark, har de formentlig også tre-fire gange så mange, som får senfølger. Befolkningerne ligner jo meget hinanden, siger Viggo Andreasen.3Grund 3: TidSammenligningen med Sverige har stået på siden begyndelsen, og det er oplagt, netop når strategien har været så forskellig fra den danske. Men måske skal man lige slå koldt vand i blodet, lyder det fra Viggo Andreasen.- Som jeg forstår det, holder svenskerne lidt senere ferie, end vi gør i Danmark, så det er muligt, at der kommer en svensk opblussen i smitte med lidt forsinkelse, siger han.Det er bedre at have en epidemi nu, end det var for et halvt år siden.Viggo Andreasen, lektor i matematisk biologi og epidemiforsker, Roskilde UniversitetI det hele taget er det alt for tidligt at konkludere, at den svenske tilgang alligevel har været den kloge tilgang, når man alene ser på statistikkerne lige nu. Men, mener Viggo Andreasen, uanset om det går op eller ned, er timingen for den store epidemi, som Sverige oplevede i foråret, bedre nu.- Det er bedre at have en epidemi nu, end det var for et halvt år siden. Vi har flere værnemidler, og der er bedre behandlinger og bedre overlevelsesmuligheder, siger han.4Grund 4: Forsvaret for Sverige stemmer ikkeOg så er der noget i den svenske ligning, som ikke stemmer for matematikeren. Nemlig at det afgørende har været forsamlingsforbuddet på over 50 personer samt idéen om, at Sveriges meget sociale såkaldte superspredere nu er smittet og dermed også immune.Mange af de argumenter, der er for, at det går godt i Sverige, de ville også passe på de lande. Og det generer mig lidt i diskussionen.Viggo Andreasen, der er lektor i matematisk biologi og epidemiforsker, Roskilde Universitet- Begge de der forhold gælder sådan set også for Spanien, England og Frankrig. De har nogenlunde samme antal personer, der nu er immune over for corona, som man har i Sverige. Og alle tre lande har også har markant mere skrappe krav til forsamlingsstørrelserne, end vi har i Danmark.- Men det er jo ikke gået forfærdelig godt dernede sydpå.- Mange af de argumenter, der er for, at det går godt i Sverige, de ville også passe på de lande. Og det generer mig lidt i diskussionen.Én ting mener Viggo Andreasen dog kan spille ind - nemlig pladsen.Danskerne bor væsentligt tættere end i Sverige, hvor der bor 25,4 indbyggere pr. kvadratkilometer. I Danmark er vi 134 personer per kvadratkilometer.Opdatering 24. september: Artiklen er opdateret med Lone Simonsens understregning af, at hun absolut ikke mener, at der er noget positivt ved de meget høje dødstal, der var i Sverige i begyndelsen af corona-epidemien.
Rettelse: Artiklen er blevet rettet 10/6 2020. Det fremgik tidligere af artiklens brødtekst og rubrik, at den svenske regering var blevet underrettet om, at politiet havde det skydevåben, der dræbte statsminister Olof Palme i 1986. Det skrev det svenske medie Aftonbladet 9/6. Avisen citerede kilder fra den socialdemokratiske regering. 10/6 afholdt svensk politi pressemøde om Palme-sagen og afviste her, at man havde fundet et mordvåben.Onsdag meddeler den svenske anklagemyndighed, hvorvidt efterforskningen bliver afsluttet, eller om der bliver rejst tiltale i sagen.Mordet på Olof PalmeOlof Palme blev født i 1927 og var socialdemokratisk statsminister i Sverige fra 1976 og frem til sin død den 28. februar 1986.Han blev sent om aftenen den 28. februar 1986 skudt på klos hold midt i Stockholm efter en biograftur med hustruen Lisbet og blev ved ankomsten til sygehuset erklæret for død.Efter omfattende kritik af opklaringsarbejdet pågreb politiet den tidligere drabsdømte misbruger, Christer Pettersson, der i 1988 blev dømt til livstid for mordet i byretten. I 1989 blev han dog frikendt af landsretten på grund af manglende beviser.I 2016 får krimiforfatteren Leif GW Persson anonymt tilsendt en revolver, som mistænkes for at være drabsvåbnet. Politiets undersøgelse afkræfter dog teorien.Gennem årene har hele 130 personer erklæret sig skyldige i mordet. Mistanken har i årenes løb været rettet mod bl.a. den amerikanske efterretningstjeneste CIA, det tidligere apartheidstyre i Sydafrika, sikkerhedspolitiet i Jugoslavien og en hemmelig forsamling af svenske politifolk med nazisympatier og had til Palme.Efter 34 år er sagen stadig uopklaret.Beslutningen præsenteres på et digitalt pressemøde onsdag formiddag med chefanklager Krister Petersson og efterforskningsleder Hans Melander.Det er 34 år siden, at Olof Palme blev skudt og dræbt på åben gade i Stockholm.Chefanklager Krister Petterson har tidligere sagt, at han fortsat var optimist, og at det stadig var muligt at udpege, hvem det var, som dræbte Palme.Aftonbladet har før skrevet, at gerningsmanden ikke længere er i live.Kan føre sag mod afdødSelv hvis en afdød person bliver udpeget som drabsmanden onsdag, forventes det, at anklagemyndigheden har tilstrækkeligt bevis for at rejse tiltale og gennemføre en retssag. Det skriver det norske nyhedsbureau NTB.Ifølge den britiske avis The Guardian mødte de svenske Olof Palme-efterforskere den sydafrikanske efterretningstjeneste den 18. marts i Pretoria og fik overdraget dokumenter, der var relevante for sagen.Det er uklart, om sagsdokumenterne indeholder nye beviser, eller om det blot er et spørgsmål om at afslutte løse tråde i efterforskningen.Læs også:Muligt gennembrud i Olof Palme-sagen: 'Tættere på en opklaring af drabet'En af teorierne handler om den såkaldte skandiamand. Han arbejdede i forsikringsselskabet Skandia og var i nærheden, da Palme blev skudt. Han blev siden affærdiget som et vidne og skrevet ud af sagen.Men magasinet Filter skrev siden, at han gennem en ven havde adgang til et våben af samme type, der dræbte Palme. Skandiamanden hadede angiveligt Palme. Han døde i 2000./ritzau/
- Vi skal gøre, hvad der kan gøres, og jeg mener, det her er det rigtige at gøre.Sådan lyder det fra Sveriges statsminister, Stefan Löfven, i et interview med SVT her til morgen efter beslutningen om at smække grænsebommene ned for danskere.I går vedtog den svenske regering at lukke grænsen for rejsende fra både Danmark og Storbritannien, efter der er fundet tilfælde af en muteret og formodet mere smitsom variant af covid-19 både herhjemme og i det sydøstlige England.Sverige har ellers holdt deres grænse åben under hele pandemien, og modsat de fleste andre lande har rejsende fra hele EU- og Schengenområdet samt en række andre lande frit kunnet rejse ind i Sverige.- Jeg kan forstå, hvis det ser ud, som om vi har skiftet strategi, men det er fuldstændig den samme, siger den svenske statsminister om grænselukningen.Læs også:Fra fest i nattelivet til brutal virkelighed: Sådan har Sverige ændret kursSelvom svenskerne nu lukker for ankomster fra Danmark og Storbritannien, vil de dog stadig ikke indføre krav om covid-test i lufthavnen, når rejsende fra andre lande ankommer. Det har ellers været et krav i mange andre lande.- Hvad folk skal gøre, når de kommer her, er op til myndighederne. Folkhälsomyndigheten (sundhedsmyndighederne, red.) har udstedt anbefalinger til folk, der kommer hertil, om, hvordan de skal opføre sig, og jeg mener, at det fungerer, siger Stefan Löfven.Særligt Stockholm har været hårdt ramt af coronaudbrud. Mindst 105.000 mennesker har været smittet med covid-19 i Stockholm-regionen, hvor der bor omkring 975.000 mennesker. (Foto: TT News Agency © Scanpix)Löfven: Vi har ikke skiftet kursOg anbefalinger er nemlig noget, der har fyldt en del i den svenske coronastrategi.Sverige har som et af de eneste lande i Europa aldrig været omfattet af en nedlukning, og den svenske regering og sundhedsmyndighederne har været sparsomme med at indføre restriktioner under pandemien.I stedet er de primært kommet med anbefalinger til befolkningen om for eksempel at holde afstand, kun omgås folk i små grupper og undgå offentlig transport - mens skoler, butikker, barer og restauranter har holdt åbent.De svenske myndigheder har også tidligere lempet på restriktionerne, som da de i oktober hævede forsamlingsforbuddet fra 50 til 300 og igen tillod pårørende at besøge ældre på plejehjem. I dag opfordrer de svenske myndigheder til, at ikke mere end otte personer samles.I Sverige er det ikke påkrævet at bære mundbind i offentlig transport. Fra den 7. januar opfordres alle svenskere dog til at bære mundbind, når de tager bus, tog og metro i hverdagene. (Foto: TT News Agency © Scanpix)I fredags præsenterede Löfven desuden en række nye tiltag mod covid-19.Her lød det blandt andet, at statslige og regionale kontorer skal lukke ned frem til den 24. januar, hvis deres funktioner ikke er kritiske. Det gælder for eksempel svømmehaller og museer.Fra den 24. december må man højst samles i grupper af fire på restauranter, og fra samme dato er det ikke længere tilladt at sælge alkohol efter kl. 20.Regeringen anbefalede desuden, at svenskerne fremover benytter mundbind i offentlig transport i hverdagene, foreløbig frem til den 7. januar.Men selvom den svenske regering strammer skruen mere, mener Löfven stadig, at strategien er den samme.- Jeg ser en kontinuerlig fortsat kurs, hvor der hele tiden har været fokus på at begrænse smitteudbredelse og sikre, at sundhedssektoren har kapacitet til at klare presset, siger han.Bør se på ansvarsfordelingenSiden pandemien ramte Sverige, er knap 390.000 mennesker bekræftet smittet med covid-19, mens over 8.000 er døde.Den svenske strategi har derfor været udsat for kritik siden foråret, både fra en række sundhedseksperter, fra sundhedspersonale på sygehusene - og senest også fra det svenske kongehus.I sidste uge langede den svenske konge Carl Gustav nemlig ud efter regeringens håndtering af pandemien.- Jeg mener, at vi er mislykkedes. Vi har et stort antal døde, og det er frygteligt. Det er noget, som vi alle lider under, sagde han.På flere hospitaler i Sverige har sundhedspersonalet haft svært ved at følge med, og på Skånes Universitetshospital i Malmø (på billedet) var halvdelen af personalet på afdelingen for coronapatienter smittet med covid-19 i sidste uge. (Foto: 50090 Johan Nilsson/TT © Scanpix)Selvom den svenske statsminister giver kongen ret i, at dødstallet er alt for højt, så mener han ikke, at ansvaret udelukkende kan placeres hos regeringen.- I dag er det formelle juridiske ansvar fordelt mellem forskellige parter. Noget ligger hos staten, noget hos regeringen, og en del ligger hos regionerne og kommunerne.I Sverige kan regeringen ikke alene indføre restriktioner og større nedlukninger som i eksempelvis Danmark, og regionerne har også mere at sige end herhjemme.I midten af januar kan en planlagt ny pandemilov dog komme til at gælde i Sverige, og den skal give regeringen beføjelser til for eksempel at hindre smitteudbredelse med lukninger af virksomheder, butikscentre og kollektiv trafik.- Jeg tror, at vi nu må se på fordelingen mellem staten, regionerne og kommunerne. Det kan være, at mere ansvar bør ligge hos regeringen, siger Stefan Löfven.
Finalerne i den svenske tennisturnering TP/Gardell Open endte med en dansk sejr og et dansk nederlag.Danmarks to største tennistalenter, Clara Tauson og Holger Rune, havde hver især spillet sig frem til finalerne i den skånske by Båstad - og det blev med hvert sit udfald.I kvinderækken tog 17-årige Tauson turneringssejren, da hun slog den seks år ældre nordmand Melanie Stokke med 4-1, 4-3.Tauson startede suverænt, og hun viste også mental styrke i et mere tæt andet sæt, der blev afgjort i en tiebreak. Den blev vundet 7-4 af den topseedede dansker.Rune med matchboldForud for finalen på kvindesiden havde 17-årige Holger Rune været tæt på at nappe finalesejren hos mændene over en anden seks år ældre nordmand - Viktor Durasovic.Holger Rune var tæt på sejr i lørdagens finale i tennisturneringen TP/Gardell Open. (Foto: Tariq Mikkel Khan © Scanpix)Rune tabte 1-4, 4-2 og 4-3 efter en dramatisk affære, der blev afgjort i en tiebreak.Det lykkedes danskeren at sikre sig en matchbold i tiebreaken med en føring på 6-5. Durasovic vandt dog de næste tre dueller og tog den samlede sejr.Mændenes række havde deltagelse af otte spillere fra Danmark, Sverige, Norge og Storbritannien, mens der på kvindesiden også var spillere med fra Belgien og Grækenland - dog ingen fra Storbritannien.Coronapandemien har fjernet en stor del af årets tennisturneringer fra kalenderen. Kvindernes WTA Tour genstartes i næste uge i Palermo på Sicilien, mens herrernes ATP Tour starter op om tre uger i New York./ritzau/
En ung lyshåret pige iført sort hættetrøje når kun lige at få sagt et par ord, inden hun må begrave ansigtet i hænderne og lade tårerne få frit løb.- Når jeg har haft det værst, har jeg været så dårlig, at jeg ikke kunne huske noget som helst, siger hun til SVT.16-årige Nikolina har været syg med covid-19. Og efter 11 måneder mærker hun det stadig. Nu længes hun efter igen at blive den person, hun var, inden hun blev syg, fortæller hun.Hendes beretning er dog langt fra enestående i Sverige.Tal fra hovedstadsregionen viser ifølge SVT, at 218 børn er blevet diagnosticeret med formodede senfølger af covid-19, i Sverige nu kendt som 'langtidscovid', og henvist til den særlige afdeling for langtidssyge børn på Astrid Lindgrens Hospital i Stockholm.- Nogle går i skole, andre er sengeliggende, siger Malin Ryd Linder, der er overlæge på afdelingen.Malin Ryd Rinder er overlæge og specialist i pædiatri på Astrid Lindgren Hospital i Stockholm.Den gennemsnitlige alder for børnene er mellem 11 og 13 år.Symptomerne, der går igen hos flere af dem, er blandt andet: Hovedpine, træthed og ondt i led som eksempelvis knæ.Der er tilknyttet flere specialister til afdelingen, som skal udrede børnene, heriblandt en psykolog, kardiolog, neurolog og en lungelæge.Oprindeligt havde afdelingen forberedt sig på at modtage omkring 20 børn. Indtil videre er over 200 blevet henvist.- Vi har haft en ganske betragtelig øgning i antallet af henvisninger til vores infektionsafdeling, siger Malin Ryd Linder og fortsætter:- Det er måske blevet en smule overset på grund af, at antallet sammenlignet med de voksne er relativt lavt, men det er vigtigt, at vi får ressourcer til de her børn.Malins datter er en af dem, der efter ti måneder stadig mærker, at hun har haft covid-19:Uklart hvor mange børn, der er ramtHvor mange børn i alt, der lider af formodede senfølger af covid-19, er uvist, idet der ikke findes en endelig statistik for hele landet.Antallet af corona-smittetilfælde alene i hovedstadsområdet er flere end 144.500. Stockholm har været hårdt ramt af coronasmitten, og kort før jul var meldingen, at 99 procent af pladserne på regionens intensivafdelinger var optaget.At børn lider af samme senfølger som voksne blev klart allerede tilbage i november, da en rapport slog fast, at børn selv flere måneder efter at have været syge, stadig led af eksempelvis voldsom træthed, vejrtrækningsbesvær, en øm hals og høj puls ved selv den mindste aktivitet.Forfatter til rapporten, børnelæge og professor ved Örebro Universitetshospital, Jonas F. Ludvigsson, beskrev det som sandsynligt, at der var tale om senfølger.- Så snart de skal foretage sig noget, bliver det meget besværligt. De kan have problemer med hukommelsen. Mange børn har vedvarende smerter i halsen, måske i flere måneder, sagde han om resultatet fra rapporten, efter at have undersøgt fem børn i alderen ni til 15 år.Seks måneder efter at være blevet syge havde alle børn stadig symptomer.Den svenske regering meddelte i sidste måned, at man har afsat 50 millioner svenske kroner til blandt andet at få klarlagt, hvordan børn skal behandles for covid-19.Der skal stadig holdes god afstand i den svenske hovedstad, hvor hospitalerne har været hårdt belastet af covid-patienter. (Foto: TT News Agency)Senfølger ligner voksnesFor nylig beskrev en artikel publiceret i det lægevidenskabelige tidsskrift The Lancet et kinesisk studie af nogle af de senfølger, læger og forskere har identificeret hos voksne, der har været syge med covid-19 og indlagt.Studiet konkluderer, at op mod to tredjedele stadig oplevede mindst et symptom, et halvt år efter at de blev syge.De typiske senfølger bliver beskrevet som træthed, muskeltræthed, søvnbesvær og angst eller depression.Herhjemme er der igangsat flere undersøgelser af senfølger hos covid-19-patienter. Blandt andet i Region Midtjylland, hvor man følger og undersøger patienter, flere måneder efter at de er blevet udskrevet.
De har givet os Volvo, Pippi og Ikea.Og tænk engang, nu er svenskernes bagværk også begyndt at snige sig ind på os.I februar er det tid til fastelavnsboller, og selvom vi har rigeligt af variationer i Danmark, så ser det alligevel ud til, at vi så småt er begyndt at adoptere svenskernes version: Semlor.Semlor (eller semla, som bollen hedder i ental) kan bedst beskrives som en klassisk fødselsdagsbolle med marcipanfyld og rigelig flødeskum. Hvis ikke du allerede er faldet over den på diverse madblogs, så ser den sådan ud:En klassisk svensk semla er ikke bare en bolle fyldt med flødeskum. Under flødeskummet er bollen nemlig udhulet. Hulrummet fylder man med en blanding af brødkrumme, marcipan, flormelis og lidt mælk. (Foto: Unsplash.com)Skruer vi tiden ti år tilbage, skulle man ellers lede langt efter en dansk opskrift på semlor.I dag er det en helt anden snak. Fra midten af januar begynder semla-billederne så småt at indtage sociale medier som Instagram. Og er man ikke typen, der orker at bage dem selv, er der flere eksempler på danske bagerier, der er begyndt at sælge semlor.Folk forstod det ikke helt. De var nysgerrige, men det købte ikke præmissen. Det var bare lidt for mærkeligt.Linn Grubbström, madskribentMen hvordan kunne det gå til, at en ukendt svensk bolle sneg sig ind i vores bevidsthed?For at få svar på det, må vi have fat i svenskeren Linn Grubbström, som har boet i Danmark siden 2008.Hun var nemlig den første blogger, der publicerede en semla-opskrift tilbage i 2012.I dag er Linn Grubbström madskribent på magasinet 'Spis Bedre', men inden da drev hun madbloggen frokenkraesen.com.Det er virkelig nemt at lave hjemmelavede semlor, mener Linn Grubbström. Så længe man bare husker kardemommen. Selv har hun fryseren fuld af de hjemmebagte boller, som i løbet af februar lige så langsomt bliver spist. (Foto: Philip Høpner © ALL RIGHTS RESERVED @PHILIP HOEPNER APS)- Dengang jeg boede i Sverige, tog jeg det nok lidt for givet, at man i februar bare kunne gå ud på en café og få semlor, men da jeg flyttede til Danmark, opdagede jeg, at jeg rent faktisk gik og savnede dem, fortæller Linn Grubbström.Selvom Danmark flød over med fastelavnsboller af flere forskellige slags, kunne de ikke kompensere for Linn Grubbströms afsavn.- Meget af det danske bagværk har tradition for at være lidt mere snasket end i Sverige, hvor traditionen for gærdeje til gengæld er større. De danske fastelavnsboller og de danske snegle er typisk lavet på en lidt federe dej end semlor og kanelbuller, og jeg må bare indrømme, at den svenske gærdejsbolle er lidt mere mig.'Folk forstod det ikke helt'Men det var ikke nok for Linn Grubbström at bage en stakfuld semlor og dulme sit afsavn i dem. Hun satte sig også for at sprede budskabet om flødeskumsfyldte boller til den danske befolkning på sin blog.- Hvert år når det blev februar, publicerede jeg en ny opskrift på semlor. Jeg har vel skrevet seks eller syv opskrifter i alt, og de ligner hinanden meget, men jeg udnyttede bare enhver given lejlighed til at få danskerne til at indse, at man altså skal spise semlor i februar, siger Linn Grubbström og ler.Men danskerne var svære at overbevise.Du kan jo spise den som en burger, og det er en frygtelig fejl.Linn Grubbström, madskribent- Folk syntes, det var et lidt pudsigt påfund. En almindelig bolle med flødeskum? Jeg kan huske, at jeg serverede semlor på kollegiet, hvor jeg boede. Folk forstod det ikke helt. De var nysgerrige, men det købte ikke præmissen. Det var bare lidt for mærkeligt.Der skulle gå flere år, før Linn Grubbström oplevede semlaens gennembrud, men i 2018 skete der noget.Nej, der skal ikke syltetøj iEt nyåbnet bageri på Østerbro i København ved navn Juno the Bakery begyndte at sælge semlor. Bageriets svenske ejer, Emil Glaser, havde ligesom Linn Grubbström en stor kærlighed til semlor med fra sit hjemland, og for ham var det en selvfølge at danskerne også skulle introduceres til hans nationalbagværk.- På det tidspunkt kendte jeg ikke til andre bagerier, som lavede semlor, og der skulle da også en del kommunikation til, før at kunderne forstod, hvad bollerne var for noget, forklarer Emil Glaser og uddyber:- Folk spurgte for eksempel, om der skulle syltetøj i bollen, og så måtte vi jo svare, at det kan man godt, men så er det ikke en semla længere.Det er ikke bare semlor, der indeholder masser af kardemomme. Svenskernes favoritbolle, kanelbullen, indeholder foruden kanel også en god portion kardemomme. (Foto: Bluewater Globe/Unsplash.com)Men lige så langsomt steg interessen, og bageriets mange Instagram-følgere var ihærdige med at dele billeder af den nye svenske variant.Om det var denne hype, der fik store madblogs som Valdemarsro og frederikkewærens.dk til at dele opskrifter på deres egne semlor er svært at sige, men noget skete der.Det er dog først i år, at Emil Glaser for alvor ser, at danskerne har taget semlaen til sig.- Vi har helt sikkert kunnet mærke en stigende interesse år for år, men i år er den for alvor blevet en ting, som kunderne efterspørger, så det er lidt sjovt, synes jeg.Denne tendens vækker glæde hos Linn Grubbström.- Jeg tænker bare: Endelig! Nu er de med på den! Nu har de fanget den!Hun mener, at næste skridt i semlaens udbredelse går ud på at lære danskerne, hvordan bollen skal indtages ifølge svensk tradition. Det har vi nemlig ikke helt styr på endnu.- Du kan jo spise den som en burger, og det er en frygtelig fejl! Det gør kun en urutineret semla-spiser.- Nej, du skal tage bollens top eller låg af og bruge det som en ske, der samler flødeskummet op lidt efter lidt. Når toppen og en god del af flødeskummet er spist, spiser man bunden af bollen med marcipanfyld og det resterende flødeskum på samme måde, som når man spiser en ostemad.Det er ingen videnskab at bage semlor, og her får du opskriften på Linn Grubbströms favorit-semla:
Der opstod fredag aften uroligheder ved boligkvarteret Rosengården i Malmø i Sverige. Det skete som reaktion på en afbrænding af Koranen tidligere på dagen.Tidligt lørdag morgen er der dog igen forholdsvist roligt, skriver det svenske medie SVT.Ifølge nyhedsbureauet TT var det medlemmer af det danske parti Stram Kurs, der havde brændt Koranen af.Politiet var massivt til stede i området omkring boligkvarteret. Demonstranterne spærrede kørebanen flere steder, og der blev afbrændt bildæk, affyret fyrværkeri og kastet med sten mod politiet i forbindelse med urolighederne. Flere politibiler og en ambulance blev beskadiget.Der blev blandt andet kastet med sten og fyrværkeri mod politiet i området omkring Rosengård-kvarteret i Malmø. (Foto: TT © Scanpix)Ifølge SVT's journalister på stedet var mange af de samlede oprørte over afbrændingen af Koranen.Afbrændingen fandt sted i industriområdet Emilstorp i nærheden af Rosengården, skriver TT.Paludan fik to års indrejseforbudDet var meningen, at lederen af Stram Kurs, Rasmus Paludan, fredag skulle have deltaget i en demonstration i Malmø.Men han blev på vejen stoppet af svensk politi, der gav ham to års indrejseforbud til Sverige. Det skyldes, at de svenske myndigheder vurderer, at der er en risiko for, at han begår kriminalitet.Rasmus Paludan skulle have deltaget i en demonstration planlagt af den svenske gadekunstner Dan Park, som tidligere er dømt for racisme.Men demonstrationen blev afblæst af de svenske myndigheder, skriver det svenske nyhedsbureau TT.I stedet blev der afholdt en ikke-godkendt demonstration ved Stortorget i Malmø. Her blev tre personer anholdt og sigtet for racisme. Disse personer skulle også være fra Stram Kurs.Uroen i Malmø begyndte ifølge TT omkring klokken 19.Blokerede veje og brændte affald afTT skrev klokken 01.25, at urolighederne stadig var i gang i den svenske by.Her havde hundredvis af mennesker forsamlet sig ved Amiralsgatan, hvor de blokerede veje og brændte affald af.Omkring 15 personer blev ifølge Sydsvenskan anholdt under urolighederne i Rosengård-kvarteret i Malmø. (Foto: - © Scanpix)En mindre del af gruppen kastede også brændende genstande, sten og andre ting efter politiet, der reagerede ved at rykke frem og anholde flere personer. Ifølge Sydsvenskan blev omkring 15 mennesker anholdt.Lørdag morgen oplyser politiet ifølge SVT, at der siden klokken 03.00 har været mere roligt. Det vurderes, at urolighederne kulminerede omkring midnat.
Folkhemmets ledere og folkevalgte har i lang tid afvist, at der skulle være sammenhæng mellem indvandringen og stigningen i bandekriminaliteten i landet.Men efter antallet af eksplosioner og skudepisoder slog alle rekorder sidste år og en række lignende, banderelaterede hændelser i løbet af sommeren - ikke mindst drabet på en bare 12-årig pige, der var ude for at lufte sin hund i starten af august - har piben pludseligt fået en anden lyd hos den socialdemokratiske statsminister Stefan Löfven.Integration og kriminalitet i Sverige•I Sverige er indvandrere fra ikke-EU lande 14 procentpoint mere arbejdsløse end ikke-indvandrere. I Danmark er det tilsvarende tal lige over seks procentpoint, viser en rapport fra Nordisk Ministerråd.•Indvandrere og efterkommere udgør halvdelen af alle kriminalitetsmistænkte i Sverige, jævnfør tænketanken og opinionsmediet Det Goda Samhållas rapport Invandring och brottslighet – ett trettioårsperspektiv, der undersøger herkomstfordelingen blandt samtlige kriminalitetsmistænkte i Sverige i perioden 2013-2017.- Med stor migration bliver det sværere at skabe vellykket integration. Og så vokser risikoen også for de problemer, vi nu ser, sagde Löfven under en partilederdebat i Rigsdagen i sidste uge.I SVT-programmet Aktuellt uddybede Löfven:- Når du har indvandring i en størrelsesorden, der betyder, at du ikke lykkes med integrationen, så er det, at vi får sociale spændinger i samfundet.Udlændinge i SverigeFra 2008 til 2017 modtog Sverige ifølge Eurostat 507.332 asylansøgere. Danmark modtog i samme periode 73.309 asylansøgere.I 2017 søgte 26.327 personer om at få asyl i Sverige. Det svarer til 2,59 per 1.000 indbygger. Samme år søgte 3.200 personer asyl i Danmark, hvilket svarer til 0,55 per 1.000 indbygger.En undersøgelse fra Pew Research Center viser, at 8,1 procent af svenskerne er muslimer, mens det i Danmark drejer sig om 5,4 procent af befolkningen.Og det lyder måske fuldstændigt ufarligt at lave den kobling, men det er det ikke i Sverige, siger professor i Statskundskab ved Stockholms Universitet, Drude Dahlerup.- Rent sprogligt lyder det ikke af noget særligt, det Stefan Löfven siger. Men det er en klar markering af, at noget er ændret i den svenske indvandringsdebat. På svensk vil man kalde hans udtalelse for et brytpunkt, og i en svensk kontekst er det noget nyt, siger hun.- Når han siger, at man har modtaget så mange mennesker, at man ikke er lykkedes med at integrere dem, og at det har været en basis for bandedannelser, så vil man som dansker sige, at det er relativt ukontroversielt. Men det er det ikke i en svensk kontekst.På mange måder blev drabet på en 12-årige pige ved en tankstation i byen Botkyrka, der blev fanget i to rivaliserende banders krydsild, et vendepunkt i den svenske indvandringsdebat. (Foto: TT News Agency © Scanpix)På mange måder blev drabet på en 12-årige pige ved en tankstation i byen Botkyrka, der blev fanget i to rivaliserende banders krydsild, et vendepunkt i den svenske indvandringsdebat. (Foto: TT News Agency © Scanpix)Dem, de andre ikke vil lege medHidtil har sådanne synspunkter og koblinger mellem indvandring og kriminalitet været gemt på væk på den yderste højrefløj hos Sverigedemokraterne.End ikke en ansat på public service-stationen SVT kunne rumme sådanne synspunkter og tog efter en afsluttende partileder stærk afstand fra Sverigedemokraternes udtalelse om, at indvandrere ikke passer ind i Sverige.Værten blev efterfølgende fjernet fra valgprogrammerne, og SVT bakkede ikke op hendes udtalelse.Jimmie Åkesson og resten af hans indvandrekritiske Sverigedemokrater har tidligere oplevet at være mere eller mindre frosset udenfor indflydelse i den svenske rigsdag - men partiet har medvind i meningsmålingerne.Og siden valget i 2018 har oppositionspartierne Kristdemokraterne og Moderaterna åbnet op for, at Sverigedemokraterne kan blive et støtteparti til en højreregering.Hen over sommeren har flere og flere svenske politikere da også sammenkoblet indvandring og kriminalitet, som Åkesson ellers plejer at stå alene med. Nu også Löfven.Sverigedemokraternes tilslutning:1988: 0,02 %1991: 0,09 %1994: 0,25 %1998: 0,37 %2002: 1,44 %2006: 2,93 %2010: 5,70 %2014: 12,86 %2018: 17,6 %Torsdag var formanden for Det Konservative Folkeparti, tidligere justitsminister Søren Pape Poulsen, inviteret til Stockholm for at fortælle om den mangeårige danske kamp for at standse banderne.- Der er endnu ingen tiltag på plads i Sverige. Men det er der i Danmark. Og politikken har skabt resultaterne. I de sidste ti år er antallet af danske bandemedlemmer faldet med en tredjedel. Der er nu flere bandekriminelle i region Stockholm end i hele Danmark, skriver oppositionsleder Ulf Kristersson, Moderaterna, på sin Facebook-profil efter Papes besøg.Så emnet er i den grad aktuelt i svensk politik lige nu, forklarer Drude Dahlerup.- Löfven har ellers længe sagt, at det ikke handler om etnicitet eller hudfarve men social udsathed, dårlig skolegang og arbejdsløshed. Det siger han stadig. Men overhovedet det at nævne den store indvandring til Sverige i 2015 i en diskussion om bandekriminalitet, er et skred, som er blevet bemærket i den svenske debat. Han vil gerne pointere, at der er grænser for, hvor mange man kan integrere, siger hun.Sverige modtog mere end 160.000 flygtning og migranter i 2015.Og danske politikere har - på tværs af Folketinget - i lang tid råbt vagt i gevær omkring den svenske håndskyhed med deres indvandringsproblemer og "svenske tilstande".Forud for valget i Sverige i 2018 fortalte Venstre-politikeren Mads Fuglede eksempelvis om sin bekymring for det Sverige, som han med egne ord altid har haft ”en næsegrus beundring for”.Hvis ikke de svenske politikere snart får strammet gevaldigt op på deres indvandringspolitik, vil de sidste stumper af fortidens folkhemmet ikke være til at redde, var Fulgledes pointe.Rigsdagens immigrationskomite kommer med deres anbefalinger til en ny lovgivning på området i næste uge. Så emnet er brandvarmt i svensk politik og i Sverige i det hele taget lige nu.
For et par uger siden blev den 39-årige svenske sygeplejerske Marielle DeBruhl testet positiv for coronavirus. Fire dage senere blev hun fundet død i sit hjem.Politiet har nu indledt en efterforskning af dødsfaldet, skriver Aftonbladet. Det sker, efter at man har modtaget en anmeldelse om, at den afdøde ikke havde tilstrækkelige værnemidler på sin arbejdsplads.Marielle DeBruhl arbejdede på lungeafdelingen på Karolinska Universitetssygehuset i Huddinge ved Stockholm. Før sin død havde hun taget sig af patienter, som var smittet med coronavirus.Utilstrækkelige værnemidlerDet er sygehusets sikkerhedsrepræsentant, som har indgivet anmeldelsen. Her står der, at værnemidlerne på hospitalet ikke lever op til de krav, sundhedsmyndighederne stiller.En anklager forklarer, at man behandler tilfældet som en arbejdsulykke. Han sammenligner sagen med en faldulykke på en byggeplads.Efterforskningen skal afgøre, om sygeplejerskens egen leder eller sygehusledelsen har forsømt at sørge for de ansattes sikkerhed.Det vides ikke, hvorfor Marielle DeBruhls sygdomsforløb gik så stærkt.
Hvis Danmark for alvor skal nå sine klimamål, bør vi tage ved lære af svenskerne, der har verdens højeste CO2-afgift og EU's laveste CO2-udslip per indbygger.Sådan lyder det fra miljøøkonom og professor Mikael Skou Andersen, der forsker i grønne afgifter ved Aarhus Universitet.- Vi kan lære rigtig meget af det, svenskerne har gjort. De har vist, hvordan man gradvist kan omstille energiforsyningen, og hvordan virksomhederne kan gøre det, uden at det ødelægger deres konkurrenceevne, siger han.Det er et meget stærkt virkemiddel, der sikrer, at klimaomstillingen sker, hvor det har mest økonomisk værdi, og hvor det koster mindstMikael Skou Andersen, miljøøkonom og professor, Aarhus UniversitetDet ser dog ikke ud til, at danskerne kommer til at gå i svenskernes fodspor lige med det samme. I går fremlagde regeringen sit udspil til en grøn skattereform, og her indgik ikke nogen svensk model, hvor dem der udleder mest, betaler mest.- Vi vil gerne lave en mere ensartet CO2-beskatning, men udfordringen er, at afgifterne er meget forskellige. Og vi skal sikre, at vi ikke jager arbejdspladser ud af landet, siger skatteminister Morten Bødskov (S), som også vil se på udlandets erfaringer.Svensk trævirksomhed: 'Vi har kun en planet'I Sverige er trævirksomheden Derome, der har skovbrug og bygger boliger flere steder i det sydlige Sverige, dog ikke bange for at blive jaget ud.- Jeg synes, det er godt, at vi i Sverige går den vej. Vi har kun en planet, og klimaet venter ikke. Så på den måde, synes jeg, det er virkelig godt, siger Anna Ryberg Ågren, der er bæredygtighedschef i Derome.I Sverige er der i dag en CO2-afgift på mere end 800 kroner per ton, til sammenligning er afgiften omkring 180 kroner per ton i Danmark, og det betyder, at de svenske virksomheder må tænke grønt.I Derome har man blandt andet reduceret sin CO2-udledning markant ved at skifte bilparken ud.- Vi har blandt andet valgt at erstatte den fossile diesel med biodiesel. Det har gjort, at vi har kunnet mindske vores udslip med mindst 3.600 ton kuldioxid sidste år, siger Anna Ryberg Ågren.Ikke kun i SverigeOgså i andre lande har man skruet op for CO2-afgifterne.Blandt andet i Frankrig, Sydafrika, Chile og Argentina, og også Tyskland er på vej med en afgift, der er dobbelt så høj som den danske.- Det er selvfølgelig noget, de gør, fordi det er et meget stærkt virkemiddel, der sikrer, at klimaomstillingen sker, hvor det har mest økonomisk værdi, og hvor det koster mindst, forklarer professor Mikael Skou Andersen fra Aarhus Universitet.Spørger man Danmarks største erhvervsorganisation, Dansk Industri, kan det være en god idé at sætte klimaafgiften op - nok ikke til svensk niveau, men op.Men det giver ikke mening kun at skrue på afgiften, siger klimapolitisk chef Anne Højer Simonsen.- Der skal foregå en række andre ting i virksomhedernes omstilling. Der er brug for forskning og udvikling, og der er brug for infrastruktur, så man har adgang til grøn energi alle steder. Så uanset hvad, kan en afgift ikke stå alene, siger hun.Hun peger desuden på, at detaljerne og undtagelserne i den svenske ordning gør den svær at lade sig inspirere af.


I weekenden passerede de nordiske lande 3.000 coronarelaterede dødsfald.Over to tredjedele af dødsfaldene er sket i Sverige.Sverige har skilt sig ud i forhold til det meste af Europa, når det kommer til håndteringen af coronavirus.Læs også:Svenske myndigheder trækker kontroversiel corona-rapport tilbageMen Sveriges statsepidemiolog, Anders Tegnell, mener, at flere lande er begyndt at nærme sig Sverige.Sverige står jo stort set tilbage som det eneste land i verden med den her strategi...- Nej, det er jo ikke rigtig sandt. Tværtimod så begynder flere lande nu, blandt andet Danmark, at rette sig efter den svenske vej ved at åbne skolerne og gå efter en blidere model, siger han.Ansvar placeret hos borgerneMens Danmark lukkede store dele af samfundet i marts, fortsatte den svenske hverdag stort set som den plejede med åbne skoler, caféer, træningscentre og butikker.I stedet for en nedlukning har både regeringen og sundhedsmyndighederne appelleret til, at det svenske folk selv tager ansvar for at minimere smitterisikoen.Kun gymnasier og videregående uddannelser har været lukket, ligesom der er forbud mod at samles flere end 50 mennesker.Læs også:DR møder Sveriges svar på Brostrøm i buffetkantine: Vi får se, hvem der klarer det bedstUndervejs er 2.194 svenskere døde af coronavirus. Det svarer til over 21 dødsfald per 100.000 indbyggere.I Danmark er det tilsvarende tal lidt over syv.Borgerne i Stockholm kan fortsat nyde et måltid et solen på mange af byens caféer. (Foto: Jonathan Nackstrand © Scanpix)Tallene kan dog være svære at sammenligne direkte, da man ind til nu har testet flere i Danmark end i Sverige. Lige knap en procent af svenskerne er blevet testet, hvor testraten i Danmark ligger på lidt over to procent.Trods det høje dødstal holder de svenske myndigheder fortsat stædigt fast i strategien, der ikke kun adskiller Sverige fra Danmark, men fra resten af verden.Manden i midten af det heleAnders Tegnell er i den grad kommet i centrum i den seneste tid.Her har han stået i spidsen for en lang række af de svenske pressemøder om coronaudbruddet, mens den svenske statsminister, Stefan Löfven, har haft en mere tilbageholdende rolle.Hvordan fungerer flokimmunitet?Hvis tilstrækkeligt mange i et samfund er immune, stopper en sygdom med at sprede sig. Det kaldes flokimmunitet.Flokimmunitet skyldes, at det bliver svært for virus at spredes effektivt mellem de få, der ikke er immune. Det er altså en måde at beskytte hele befolkningen mod smitsomme sygdomme.I det danske børnevaccinationsprogram vaccineres der mod blandt andet mæslinger og røde hunde. Opbakningen til programmet er så stor, at der her i landet er flokimmunitet mod de sygdomme.Kilde: Jan Pravsgaard Christensen, Københavns Universitet.- Du er blevet berømt, lød det forleden fra en fransk journalist ved et af de daglige pressemøder hos Folkhälsomyndigheten.- Tror du, det er en god ting, at sådan en videnskabsmand som dig kan vise sig som superstjerne i de her situationer? spurgte hun.- Aaah, det ved jeg ikke. Jeg gør bare mit arbejde, lød det fra Tegnell.Læs også:Svensk statsminister: Vores coronaberedskab har ikke været godt nokAnders Tegnell er blevet en af de mest omdiskuterede personer i Sverige. Som statsepidemiolog i Folkhälsomyndigheten, Sveriges pendant til Sundhedsstyrelsen, er han blevet ansigtet på den svenske strategi mod coronavirus.En strategi som ifølge Anders Tegnell er fagligt funderet og har til formål at beskytte de ældre, mens man lader smitten sprede sig så langsomt som muligt i resten af befolkningen.Men strategien har løbende fået kritik fra flere forskere for ikke at have passet godt nok på de ældre og for at bero for meget på håbet om at kunne opnå flokimmunitet.Det har dog ikke fået Anders Tegnell til at ryste på hænderne.- Den langsigtede holdbarhed i de her meget strikse nedlukninger er jo ikke så god, det kan man kun holde i et begrænset tidsrum, siger han.Læs også:Statsepidemiolog: Sverige sigter efter flokimmunitet- Efter det bliver man nødt til at finde en anden model, og så kan den svenske være god og meget mere holdbar. I Sverige er den definitivt mere holdbar, siger Anders Tegnell, der siger, at han ikke ser nogen grund til at ændre kursen.Du har sagt, at man ikke kan sammenligne landenes strategier, men det lyder som om, at du selv gør det?- Nej, nej jeg peger bare på, at andre lande måske kan lære noget af Sverige nu.Plejehjem hårdt ramtRegion Stockholm er generelt hårdest ramt af coronavirus, og det har spredt sig til omkring halvdelen af områdets plejehjem. Her medgiver Anders Tegnell, at der er begået fejl.- Antallet af døde med Covid-19 er blevet betydeligt flere, end vi havde håbet på. Og det gælder især beboerne på plejehjem, hvor vi desværre har en stor stigning af smittede, siger han.- De tilhører de grupper, som har stor risiko for at dø af Covid-19, desværre.Hvorfor har I undervurderet det?- Vi har hele tiden peget på, hvor vigtigt det var at beskytte de ældre, og jeg tror ikke, at nogen vidste, at det var så let for smitten at komme ind på plejehjemmene, siger han.Uenig i kritikDet stigende antal døde de seneste uger og den fortsat uændrede strategi har skabt kritik af Folkhälsomyndighetens strategi.22 forskere har rettet hård kritik mod Anders Tegnell i et debatindlæg, som har fyret op under debatten om landets strategi i de svenske medier.Læs også:22 svenske forskere slår alarm: Den svenske strategi har slået fejlForskerne er siden blevet kritiseret for at bruge misvisende tal - både af andre forskere og af Anders Tegnell selv, som afviser kritikken.- Kritikken af Folkhälsomyndigheten og mig er overdrevet, og ser man i befolkningen, så har vi jo bred opbakning, siger Anders Tegnell.Ifølge en svensk meningsmåling har både sundhedsmyndighederne og regeringen stadig bred opbakning i den svenske befolkning.73 procent har enten meget eller ret høj tillid til Folkhälsomyndigheten, og kun syv procent svarer, at de har meget lidt tillid.Statsepidemiologen holder fast i, at det bliver vigtigt for alle lande at have flokimmunitet for at kunne kontrollere coronasmitten på sigt.Han tør dog endnu ikke svare på, om den svenske strategi er den mest succesfulde.- Vi kan ikke ikke vurdere det nu, nok først om et år, og der skal man så vurdere ud fra flere ting, som har påvirket folkesundheden, siger han.Du kan høre mere om Anders Tegnell og den svenske coronahåndtering i aftenens 21 Søndag, som kan findes på DRTV.
Dobbeltdrabet på to svenske mænd i Herlev sidste år koster fem svenske mænd de hårdest mulige straffe.Fredag har Retten i Glostrup idømt de to yngste drabsmænd 20 års fængsel for drabene. De er i dag 18 og 19 år, men var kun 17 år på gerningstidspunktet, og derfor er 20 år den hårdest mulige straf.Samtidig idømmes tre mænd livstid. Der er tale om 20-årige Mansor Abdi Ismail, 25-årige Benjamin Owusu Afriyie og 22-årige Mohamed Abdighani Ali.Sidstnævnte menes at have en ledende rolle i banden Dødspatruljen.Læs også:Sigtelse: Dobbeltdrab i Herlev var planlagtDe to drab fandt sted i Sennepshaven i Herlev sidste år og skete som del af en svensk bandekonflikt mellem Dødspatruljen og Shottaz fra det svensk-somaliske miljø i Stockholm-forstaden Rinkeby.Dømt efter bandeparagraffenDerfor dømmes de fem mænd efter bandeparagraffen, der kan hæve straffen. Når der idømmes livstid, er det som udgangspunkt resten af livet, men i gennemsnit bliver livstidsdømte løsladt efter 16-17 år.20 års fængsel er den højeste straf, som gerningsmænd, der er under 18 år på gerningstidspunktet, kan idømmes.Senioranklager Rasmus Kim Petersen fortalte tidligere fredag, at det ikke er set før, at unge, der var under 18 år på gerningstidspunktet, er dømt for bandedrab.- Det er helt ubetrådt grund, sagde han.De fem dømte, der er svenske statsborgere, udvises desuden af Danmark for bestandigt./ritzau/
- Jeg prøver at lade være med at tænke for meget over, hvor mange mennesker der potentielt kan se serien. For det er sindssygt mange.Sådan siger den svenske instruktør, Lisa Langseth, der står bag den romantiske komedieserie 'Kærlighed og anarki', som allerede nu kan ses på Netflix af streamingtjenestens mere end 190 millioner abonnenter.Kærlighed og anarkiSvensk romantisk komedieserie i otte afsnit.Serien handler om den ambitiøse Sofie, der indleder et forhold til den 15 år yngre kollega, Max, og det får store konsekvenser for dem begge.Bag serien står instruktør Lisa Langseth, der også har skrevet manuskriptet til serien. Hun har tidligere instrueret filmen 'Pure', 'Hotell' og 'Euphoria'.Premiere 4. november på Netflix.I den svenske serie, der kommer i otte afsnit, følger vi den ambitiøse konsulent, Sofie, der er gift og har to børn. Da hun begynder et moderniseringsprojekt på et forlag, møder hun den 15 år yngre it-ekspert, Max, hvorefter der opstår en uventet flirt mellem dem.De begynder i al hemmelighed gennem forskellige lege at udfordre hinanden til at gøre grænseoverskridende ting, der strider imod normerne i samfundet. Som forholdet udvikler sig, begynder legen at tage overhånd, hvilket får store konsekvenser for hovedpersonerne.I 'Kærlighed og anarki' er Sofie en fremadstormende karrierekvinde, der har fremtiden planlagt med mand og børn. Men så møder hun den unge Max, som vender op og ned på hendes tilværelse. (Foto: Ulrika Malm © 2020 Netflix)Hovedpersonerne i 'Kærlighed og anarki' er meget forskellige. Og det er helt bevidst, at den strukturerede og 'perfekte' Sofie finder sammen med den yngre Max, påpeger Lisa Langseth.- Sofie og Max' forhold handler mere om klasseforskel end alder, siger hun og uddyber:- Hun tilhører en højere socialklasse, og hun har masser af penge og status. Alt dette har den 15 år yngre Max ikke. Men Sofie længes efter at falde ned fra sin høje sociale status, selvom hun ikke rigtig ved det i begyndelsen.- I starten er Sofie så struktureret, så perfekt og har alt. Men det er ikke den "rigtige" hende. Under overfladen er hun en karakter, der er fuld af anarki. Hun har prøvet at glemme, hvem hun i virkeligheden er, siger Lisa Langseth.Slipper fri fra kontrolleret tilværelseUden at spoile alt for meget om handlingen i 'Kærlighed og anarki' kan man roligt sige, at Sofie, der spilles af den svenske skuespiller Ida Engvoll, får vendt op og ned på tilværelsen efter mødet med Max.Men det behøver ikke kun være skidt at gøre op med en kontrolleret tilværelse, der dikteres af samfundets normer. Det kan også være en befrielse, mener den 45-årige svenske instruktør.- Seerne må gerne dele sig i to grupper, når det gælder Sofies rejse gennem serien. Den ene gruppe kan sige: "Ja, det er vidunderligt! Gør det, gør det, gør det," mens den anden gruppe gerne må tænke: "Åh nej, lad være med at gøre det!".- Det er hårdt at miste alt, men jeg mener også, der kan være en stor frihed, fordi hun slipper af med alle byrderne om at være perfekt.'MeToo må ikke gøre det hele mere kedeligt'En af de slående temaer i Netflix-serien er aldersforskellen mellem hovedpersonerne.MeToo må ikke gøre livet mere kedeligt. Det ville være forfærdeligtLisa LangsethSamtidig er der en ulighed i magtforholdet mellem Sofie, der er den rige og betydningsfulde chef på det fiktive forlag, hvor den unge Max er it-specialisten uden så meget magt.Alligevel mener Lisa Langseth ikke, at deres forhold i serien på nogen måde kan sammenlignes med virkelighedens MeToo-sager, hvor magtforholdet ofte er skævt.Den unge it-specialist spilles af den svenske skuespiller Björn Mosten. (Foto: Ulrika Malm © 2020 Netflix)Der er nemlig én stor forskel, mener hun.- Det, der sker mellem Max og Sofie, er noget, de begge vil. Det, som MeToo-bevægelsen med rette kritiserer, er, når nogen gør noget mod en anden person, som personen ikke tillader.Lisa Langseth kalder MeToo-bevægelsen "en meget vigtig bevægelse for kvinders frihed", men omvendt må den ikke gøre livet al for gråt og trist.- MeToo må ikke gøre livet mere kedeligt. Det ville være forfærdeligt. Hvis det sker, så er det uundgåeligt, at der kommer en modreaktion.- Jeg mener, at det er vigtigt at huske, at vi stadig skal være skøre og legesyge, og det kan vi sagtens uden at støde andre mennesker, siger hun.'Kærlighed og anarki' kan ses på Netflix.
En foretagsom viking er blevet et af de største succeser på verdens største digitale spilbutik Steam.Siden spillet 'Valheim' udkom for to uger siden, er spillet, der er produceret af det lille indiespilfirma Iron Gate Studio, blevet så populært, at det har slået de helt store titler.Over 370.000 spillere er jævnligt inde at spille samtidigt, hvilket ikke engang de store spil som 'Grand Theft Auto V' kan hamle op med, og 'Valheim' er blevet solgt i mere end to millioner eksemplarer og er lige nu topsællerten på Steam.Dermed er spillet på rekordtid blandt de hurtigst voksende virale hit i Steams historie, skriver blandt andet PC Gamer.Men hvad er det egentlig, der gør, at et vikingespil som 'Valheim' går hen og bliver sådan et hit? Det har Thomas Riis et bud på. Han dækker spil for mediet Pixel.tv og har spillet 'Valheim' i omkring 20 timer for at se, om hypen holder.Og det gør den, mener han.Grafisk er spillet ret enkelt ligesom handlingen. Man skal opbygge sin base ved at indsamle ressourcer, som gør basen større og ens karakter mere stærk. (© Coffee Stain Studios)Enkelt, men alligevel udfordrende- Spillet er let tilgængeligt. Det er let at sluge – også grafisk, hvor det minder om et gammelt PlayStation-spil. Man slapper af, mens man spiller, men så er det samtidig udfordrende nok, så det ikke bliver kedeligt, siger han.I spillet skal man styre en viking, der er havnet i dødsriget. Her skal man bygge en base ved hjælp af de ressourcer, der er i landskabet.I takt med at man bygger basen større, bliver man ved hjælp af ressourcerne stærkere, men samtidig vokser udfordringerne også, hvor man blandt andet risikerer at blive slået ihjel af monstre.Målet er i sidste ende at klare de nordiske guders udfordringer og gøre sig fortjent til en plads i Valhal.Jo længere man bevæger sig væk fra basen, desto flere og voldsommere er udfordringerne. (© Coffee Stain Studios)Udover den forholdsvis simple grafik og handling i spillet, så peger Thomas Riis også på, at spillets x-faktor kommer fra den nostalgiske følelse, man får i spillet. For ifølge ham minder det lidt om 'Minecraft', dog uden den al for firkantede grafik, og så er den også en del af de overlevelsesspil, som har været store i mange år.Slår de helt store titlerMen det enestående ved spillet er også, at det har buldret igennem Steam i sådan en grad, at de dyrt udviklede og ultrapopulære triple a-spil (fællesbetegnelse for de helt store spiltitler) er blevet slået af et spil fra et lille, uafhængigt spilfirma i Sverige.- Bare i løbet af fire dage efter udgivelsen, fik det 360.000 aktive spillere på samme tid. Jeg har aldrig set noget lignende. Det er normalt et triple-a-spil, der kan prale af sådanne tal. Så det kan virkelig noget, siger Thomas Riis.Desuden er antallet af seere, der følger andre spillere spille 'Valheim' på Twitch, fladet ud. Men alligevel er antallet af spillere på Steam stigende.Hvis man dør i spillet, skal man tilbage til det sted, hvor man døde, for at hente sit udstyr. Derfor er det relativt nemt at spille videre. (© Coffee Stain Studios)Han kalder det imponerende, at Coffee Stain Studios, der udgiver spillet, har næse for succesfulde spil.Firmaet har tidligere udgivet spil som 'Satisfactory' og 'Deep Rock Galactic', men de nåede trods alt ikke samme popularitet som 'Valheim'. Så Thomas Riis siger god for, at den, der sidder og udvælger spil for Coffee Stain Publishing, får en god lønforhøjelse, næste gang der skal forhandles løn.Læs også:'Jeg blev virkelig skræmt og chokeret': Grufuldt spil vil ødelægge din nattesøvn - igen
28.Så mange - fortrinsvis unge mænd - er i år blevet skuddræbt i Sverige i det, som politiet kalder banderelaterede drab. 84 er blevet såret.Faktisk oplever Sverige næsten et skyderi om dagen. Landets bandekriminalitet buldrer afsted, men hvor skidt står det egentlig til? Vi giver dig her svar på en række spørgsmål om den svenske underverden, der nu er kommet øverst på den politiske dagsorden.Hvor stor er stigningen i kriminaliteten?Antallet af anmeldelser af kriminalitet er fordoblet siden 1975. I tilsvarende periode er den svenske befolkning ganske vist vokset med knap 25 procent.Tal fra Sveriges kriminalpræventive råd, Brå, viser, at i samme periode er antallet af afgørelser i retten, herunder domsfældelser, faldet.Og her skiller Sverige sig tydeligt ud fra Danmark. For svenskerne anmeldte næsten dobbelt så meget kriminalitet pr. indbygger, som vi gjorde i Danmark samme år.Er den offentlige samtale ændret?DR Nyheder på besøg hos Per Brinkemo. (Foto: Martin Rieck)DR Nyheder har besøgt Per Brinkemo, der er journalist og forfatter til flere bøger om den svenske underverden og de forbryderklaner, der huserer i Sverige. Han er vant til at blive kaldt racist og anklaget for at gå højrefløjens ærinde, men de seneste dage har han oplevet det, han kalder "paradigmeskifte" i den svenske tilgang til emnet indvandring og kriminalitet.- Medierne har kimet mig ned flere dage i træk. Der er ekstremt meget opmærksomhed på det her lige nu. Det er ellers ikke noget, som medierne altid er interesserede i. Emnet har ikke fundet vej til medierne – man ønskede ikke at snakke om det. Nu har (fiske)stimen af medier ændret retning – den offentlige samtale er en anden end for få uger siden.Per Brinkemo, der selv er vokset i 70’ernes Pinsekirkebevægelse, trækker paralleller til netop denne religiøse bevægelse i den vækkelse omkring problemerne med bandekriminalitet, Sverige er midt i.- Hvis man nærmede sig en retorik, der lå uden for den gængse i frikirken dengang, så blev man rettet ind i gelled. På samme vis med indvandringsdebatten har man i Sverige ikke haft lyst til at tale om de her problemer af frygt for at blive stemplet i samfundet.Hvad er så status på bandekriminaliteten?Indvandrere og efterkommere udgør halvdelen af alle kriminalitetsmistænkte i Sverige, viser en rapport fra tænketanken og opinionsmediet Det Goda Samhålla, som undersøger herkomstfordelingen blandt samtlige kriminalitetsmistænkte i Sverige i perioden 2013-2017.Ifølge SVT findes der i Stockholm omkring 50 forskellige bandegrupper, med i alt 1.500 mennesker. Under dem er et større antal unge, der fungerer som kurerer og handlende.Til sammenligning var der i januar 2020 registeret i alt 81 rocker- og bandegrupperinger i Danmark.Alene i Sydsverige har politiet under en særlig operation identificeret omkring 80 børn i alderen 8-14 år, der begår kriminalitet. Situationen er ifølge SVT sammenlignelig flere steder i landet.I Rinkeby - ikke langt fra Stockholm - hvor bandekonflikten har kostet flere liv, fortæller politiet, at flere af de involverede har været kriminelle, siden de var børn.Se mere fra Rinkeby i videoen ovenfor.Ifølge Mats Löfving, der er vicepolitimester i Norrköping, er der lige nu mindst 40 såkaldte klaner i Sverige, der er kommet til landet med det formål at organisere og systematisere kriminalitet.Den svenske regering præsenterede sidste år en større bandepakke med forslag om, at indføre hårdere straffe til medlemmer af kriminelle netværk.Hvor meget bliver der egentlig skudt?Politiet i Malmø på overarbejde efter et skyderi i byen sidste år. (Foto: Mikael Nilsson/SVT)Selvom svenskerne er vores tætte - og ofte meget sammenlignelige naboer - så skiller deres kriminalitetsstatistikker sig på mange måder væsentligt ud fra dem, vi ser her i Danmark.Groft sagt kan man sige: Der bliver skudt mere. Der bliver anmeldt flere forbrydelser, og der er flere bander i Sverige, end hvad der er tilfældet her.Så det er måske ikke så underligt, at vi jævnligt hører om krudt, kugler og konflikt i gaderne i Sverige, men hvor galt det egentlig står til samlet set hos svenskerne, skal man lede lidt efter for at finde svar på.De sidste fire år har der været omkring 1.200 skudepisioder og omkring 150 skuddrab.De banderelaterede skyderier har blandt andet fundet sted i Malmø. (Foto: søren bidstrup © Scanpix)I skrivende stund peger det svenske politis statistikker på, at der bliver affyret skud cirka én gang om dagen i Sverige. Her er tale om bekræftede skyderier, og pr. 15. september 2020 var der registeret 242 skudepisoder. I 2018 var tallet 306.Præcis hvor mange af skudepisoderne, der direkte kan kobles direkte til den igangværende bandekonflikt, siger den svenske data ikke noget præcist om, men til en forsigtig sammenligning blev der i 2018 registeret 54 skudepisoder her i landet, der kan relateres til rocker- og bandekonflikter. Og der bliver overordnet skudt langt mindre hos os, end der gør hos svenskerne.Udover skyderier er der med jævne mellemrum også eksplosioner i Sverige. I år er der til og med august registreret 78 eksplosioner i Sverige. Det er otte flere end sidste år på samme tid.28 personer er i år blevet skuddræbt i Sverige. Dertil er næsten 15 mennesker - uden tilknytning til igangværende bandekonflikter - blevet dræbt de sidste ti år. Der fortæller Ardavan Khoshnood læge og kriminolog til SVT.For blot et par uger siden blev en frisør skudt i benet i Borås i Västra Götaland, mens han klippede en person, der viste sig at have bandeforbindelser. DR Nyheder har været i kontakt med frisøren, der ikke ønsker at stille op til interview.Hvad siger Sveriges ledere?Den verserende bandekonflikt, flere voldsomme skudepisoder og ikke mindst drabet på en bare 12-årig pige, har fået den socialdemokratiske statsminister, Stefan Löfven, til at reagere. Og i forrige uge koblede statsministeren indvandrere sammen med den stigende kriminalitet i Sverige.- Med stor migration bliver det sværere at skabe vellykket integration. Og så vokser risikoen også for de problemer, vi nu ser, sagde Löfven under en partilederdebat i Rigsdagen.Læs også:Et 'brytpunkt': Nu kobler Sveriges statsminister indvandrere og kriminalitetEn forbindelse han ellers ikke tidligere har italesat på den måde.I SVT-programmet Aktuellt uddybede Stefan Löfven sit nye standpunkt. Det kan du se i videoen ovenfor.Hvorfor kigger de til Danmark?Onsdag var formanden for Sverigedemokraterne, Jimmie Akesson, så i København for at udfritte tidligere integrationsminister og nuværende næstformand i Venstre, Inger Støjberg, om det samme.Forinden var formanden for Det Konservative Folkeparti, tidligere justitsminister Søren Pape Poulsen, inviteret til Stockholm for at fortælle oppositionspartiet Moderaterna om den mangeårige danske kamp for at standse banderne.- I de sidste ti år er antallet af danske bandemedlemmer faldet med en tredjedel. Der er nu flere bandekriminelle i region Stockholm end i hele Danmark, skriver oppositionsleder Ulf Kristersson, Moderaterna, på sin Facebook-profil efter Papes besøg.Kristersson fremhæver i en debat i Rigsdagen, at eftersom fem unge svenske mænd for nylig af danske domstole blev idømt mellem 20 år og fængsel på livstid for to bandedrab begået i Danmark vel at mærke, så kan det lykkes at bremse kriminalitet efter dansk forbillede.- Danmark har vendt udviklingen med den rette politik, siger han til Expressen.I Sverige er indvandrere fra ikke-EU-lande 14 procentpoint mere arbejdsløse end ikke-indvandrere. I Danmark er det tilsvarende tal lige over seks procentpoint, viser en rapport fra Nordisk Ministerråd.
Samtykkelov. Et omdiskuteret emne de sidste par år.Men mens vi fortsat ikke har fået en i Danmark, har den svenske været gældende i knap to år.Og siden den trådte i kraft, er antallet af domsfældelser for voldtægt steget med 75 procent.Det skriver Sveriges svar på Det Kriminalpræventive Råd, Brå, i en pressemeddelelse.- Det viser, at ændringerne i loven har haft større indflydelse, end mange troede. Vores gennemgang viser tydeligt, at nye typer overgreb nu tiltales og fører til dom for voldtægt, siger forskningschef Stina Holmberg.Fra 190 domme til 333 på to årDen svenske lovændring trådte i kraft i 2018. Året før blev der afsagt 190 voldtægtsdomme. To år senere er det antal steget til 333 domme for voldtægt.Vi håber jo selvfølgelig på, at der i Danmark kan komme flere anmeldelser efter den lovændring, vi venter påHelle Jacobsen, programleder, AmnestyEfter vedtagelsen af den nye lov er der med andre ord sket en stigning på 75 procent af voldtægtsdomme.Det særlige ved loven er, at den tager udgangspunkt i frivillighed, fremfor om der er sket vold, trusler eller lignende under akten.Det betyder, at en person, der bliver udsat for voldtægt, reagerer ved at stivne og forholde sig passivt under akten, stadig kan få overgrebsmanden dømt for voldtægt.Da svenskerne i 2017 præsenterede den nye samtykkelov, var statsminister Stefan Löfven overbevist om, at flere ville blive dømt for lovovertrædelsen.Overbevisningen viste sig at gå i opfyldelse.Amnesty: Vi kigger på SverigeDen danske regering planlægger i øjeblikket at fremsætte et forslag til en samtykkelov i Danmark.Jeg synes, det er helt rigtigt, at vi har en lovgivning, som siger, at hvis sex ikke sker frivilligt, så er det voldtægt.Mikael Sjöberg, Dommerforeningens formandEn af de organisationer, der har presset på for at få en dansk samtykkelov er Amnesty. Her ser programleder Helle Jacobsen med interesse på de svenske tal.- Vi kigger meget på, hvad der sker i Sverige og de ændringer, der kommer som følge af deres frivillighedsbestemmelse. Vi håber jo selvfølgelig på, at der i Danmark kan komme flere anmeldelser efter den lovændring, vi venter på, siger hun.- Alle er jo enige om, at der er et problem i Danmark. Og vi tror, at en samtykkelov er en del af løsningen, men selvfølgelig ikke hele løsningen, lyder det fra Helle Jacobsen.Hun henviser til, at der i Justitsministeriets offerundersøgelse står, at 6.700 kvinder bliver voldtaget eller forsøgt voldtaget hvert år. Men at der ifølge Danmarks Statistik kun skete 79 domsfældelser for voldtægt i 2019.Hun understreger dog, at det ikke alene er lovgivningen, der påvirker tallene, men derimod den kulturændring, som den fører med sig:- Vi tror, at en samtykkelov og bedre seksualundervisning vil have en præventiv effekt. Den vil forhåbentlig føre til en holdnings- eller kulturændring, siger hun.Dansk samtykkelov på vejDommerforeningens formand, Mikael Sjöberg, er positivt indstillet over for en revideret lovgivning.- Det er populært sagt up-to-date at have en lovgivning baseret på frivillighed på voldtægtsområdet, og når andre europæiske lande har en sådan lovgivning, bør vi også, siger han.Han understreger dog, at man ikke skal regne med, at fordi bestemmelsen bliver lavet om, så er der flere, der bliver dømt. Bevisbedømmelsen bliver nemlig meget svære.- Jeg synes, det er helt rigtigt, at vi har en lovgivning, som siger, at hvis sex ikke sker frivilligt, så er det voldtægt. Men jeg siger blot, at man ikke skal tro, at fordi vi ændrer bestemmelsen, så vælter det ned over landet med domfældelser. Men der kommer nok flere sager. Men det er selvfølgelig interessant at følge udviklingen i Sverige, for vi har jo fælles høje standarder.Uagtsom voldtægt er en del af svensk lovDen svenske lov indeholder også en anden markant ændring: Nemlig uagtsom voldtægt. Det betyder, at en person kan blive dømt for voldtægt, selv hvis han eller hun ikke har opfattet det som voldtægt.Læs også:Mette Frederiksen slår fast: Ny voldtægtslov skal basere sig på samtykkeMen 2019 blev der i Sverige kun afsagt 12 domme under definitionen uagtsom voldtægt. Det kan ifølge det svenske kriminalpræventive råd skyldes, at domstolene har svært ved at bruge bestemmelsen og derfor i stedet vælger at enten løslade eller dømme for forsætlig voldtægt.Skulle domstolene til at vurdere, hvad der er normal sex?Mikael Sjöberg, formand, dommerforeningen- Vi ser problemer med at afgøre, hvor langt det kriminelle område strækker sig, og hvad der udgør grov uagtsomhed, siger forskningschef Stina Holmberg.Indtil videre har Straffelovrådet i Danmark ikke anbefalet, at uagtsom voldtægt bliver en del af den danske lovgivning.Og det er Dommerforeningens formand er glad for.- Både vi og forsvarerne vil være bekymrede, hvis der blev indført regler om uagtsom voldtægt i Danmark.En samtykkelov er en del af løsningen, men selvfølgelig ikke hele løsningen.Helle Jacobsen, programleder hos Amnesty.Og ifølge Mikael Sjöberg fra Dommerforeningen bør vi ikke stræbe efter at få uagtsom voldtægt skrevet ind i dansk lovgivning:- Hvis man indfører regler for uagtsom voldtægt, så er laveste straf formentlig bødestraf. Selv et uagtsomt trafikdrab giver i udgangspunktet kun en bøde. Og det, tror jeg, at de fleste voldtægtsofre vil finde stødende.'Hvad er uagtsom sex?'Men udover bødestraffen i forbindelse med en uagtsom voldtægt, er formanden for Dommerforeningen også skeptisk over for definitionen af uagtsom sex:- I trafikken er det uagtsomt, hvis man kører uforsvarligt - unormalt. Men hvad er uagtsomhed, når det handler om sex? Hvad er unormal sex? Skulle domstolene til at vurdere, hvad der er normal sex?, spørger Mikael Sjöberg og tilføjer:- Hvis der er tre mænd, der har sex med en kvinde, så vil de fleste nok mene, at det er unormalt, men det er det jo ikke i alle miljøer.Justitsministeriet oplyser, at regeringen planlægger at fremsætte et samtykkebaseret lovforslag til efteråret.
En 12-årige pige er død af skud natten til søndag på en benzintank syd for den svenske hovedstad, Stockholm.Det oplyser svensk politi.Politiet modtog et alarmopkald klokken 03.27 om, at der var hørt skudlignende lyde ved benzintanken i byen Botkyrka.- Vi blev kaldt til stedet og fandt en 12-årig pige, som var så hårdt såret af skudsår, at hun senere døde af sine skader, siger Caroline Paasikivi, der er politiets områdechef i Stockholm.Pigen blev bragt til et hospital med ambulance. Det er uklart, om politiet kunne tale med pigen, inden hun døde. De nærmeste pårørende er underrettet, meddeler politiet.Benzintanken ligger ved siden af en McDonald's og en Pizza Hut. Området er spærret af, og politiet er i gang med tekniske undersøgelser.Politiet vil nu gennemgå videoovervågning fra stedet og afhøre vidner.Uklart hvad pigen lavede derCaroline Paasikivi vil ikke oplyse mere om, hvilke spor politiet indtil videre har. Men hun siger, at politiet har arbejdet med tekniske undersøgelser siden de tidligere morgentimer søndag.- Der er også kameraer på stedet, som er interessante, så der vil være billedmateriale, vi kan analysere, siger hun.Hun tilføjer, at det er uklart, hvad en 12-årig pige foretog sig på en tankstation så sent om natten.- Det skal vi finde ud af, siger Caroline Paasikivi.Ingen er endnu anholdt i sagen, meddeler politiet./ritzau/TT
Sverige burde have truffet flere forholdsregler mod det nye coronavirus fra begyndelsen, siger statsepidemiolog Anders Tegnell til Sveriges Radio.- Skulle vi komme til at støde på samme sygdom med præcis den viden, som vi har i dag, tror jeg, at vi ville have gjort en mellemting mellem det, som Sverige har gjort, og det, som resten af verden har gjort, siger Tegnell til nyhedsprogrammet Ekot.- Ja, jeg mener, at der eksisterer et forbedringspotentiale i det, som vi har gjort i Sverige, helt klart. Og det er godt at vide mere eksakt, hvad man skal lukke ned for at hindre smittespredning bedre.Åbne restauranter og cafeerSverige har valgt en noget anden strategi i kampen mod coronavirus end de fleste andre lande. Blandt andet har landets skoler og restauranter på intet tidspunkt været beordret lukket.Er der indtil nu for mange, som er døde for tidligt i Sverige? Ja, absolut, Det er det, som vi skal tænke over i fremtiden - om der var nogen måde, hvorpå det kunne have været hindret.Anders Tegnell, statsepidemiolog i Sverige.Anders Tegnell, som er læge med speciale i infektionssygdomme og embedsmand, har hele tiden hævdet, at Sverige har haft den mest udholdende strategi.Læs også:Sveriges tidligere statsepidemiolog tvivler på landets corona-strategiMen han er nu mere selvkritisk på baggrund af de høje dødstal i Sverige.- Er der indtil nu for mange, som er døde for tidligt i Sverige? Ja, absolut, svarer Tegnell i interviewet med Sveriges Radio.Der dør stadig omkring 50 personer dagligt i Sverige, og antallet af dødsfald med coronavirus er indtil videre opgjort til 4.468 personer.Se video, hvor DR Nyheders Annika Wetterling tager på bar og i fitnesscenterer i Sverige, samt taler med statsepidemiolog Anders Tegnell:- Det er det, som vi skal tænke over i fremtiden - om der var nogen måde, hvorpå det kunne have været hindret, siger Tegnell.Han er usikker på, hvilke forholdsregler Sverige kunne have truffet ud over dem, som blev indført - eller om Sverige burde have indført alle forholdsregler og restriktioner på en og samme tid i stedet for gradvist.Ved ikke hvad der har bedst effekt- Egentligt har alle lande lukket ned på én gang. Sverige er et af de få lande, som har anvendt en gradvis nedlukning. Alle andre lande begyndte med at gøre kolossalt meget øjeblikkeligt. Problemet med den fremgangsmåde er, at man ikke ved, hvilke forholdsregler der så har den bedste effekt, siger han og tilføjer:- Muligvis finder vi ud af det, når man ophæver restriktioner en efter en. I det forløb erfarer vi måske mere om, hvad man kunne gøre uden at ty til en total nedlukning./ritzau/
"Træk en gammel sweater på, og lad bare skægget stå!"Sådan synger Gitte Hænning på sin dansktop-klassiker 'Tag med ud og fisk' fra 1962, som de fleste af os nok kan brumme med på.Sangen, der altså handler om en fisketur og ikke livet med hjemmearbejde og Zoom-møder uden dresscode, har efterhånden 60 år på bagen, men nu har den elskede fiskehymne på overraskende vis fået nyt liv - i Sverige.Lige siden nytår har 'Tag med ud og fisk' nemlig ligget nummer ét på den svenske 'Viral 50'-liste på Spotify, der tæller de 50 sange, der bliver delt mest blandt tjenestens brugere.Sangen, der faktisk belejrer både listens første- og tredjeplads, er altså pludselig blevet afsindigt populær hos vores svenske naboer. Men hvorfor nu det?Hør 'Tag med ud og fisk' her:Gitte Hænning - Tag med ud og fisk0:00Hitter efter Olsen-banden-kupRoden til dankstopklassikerens nyfundne succes finder vi i den svenske film 'Se upp för Jönssonligan', der havde premiere på streamingtjenesten C More juledag.I filmen, der er en nyfortolkning af de svenske film, som er inspireret af 'Olsen-banden', spiller 'Tag med ud og fisk' nemlig en central rolle i en af filmens første scener.Her skal filmens hovedpersoner røve en bank og benytter den folkekære popklassiker til at aflede en vagts opmærksomhed - simpelthen fordi sangen er så fængende, at ingen kan lade være med at danse med.Selvom scenen blot varer få minutter, har nummeret alligevel sat et vedvarende aftryk hos flere svenske filmelskere.- Min nye yndlingssang!, skriver en svensk YouTube-bruger i en kommentar til en video af Gitte Hænning, der synger 'Tag med ud og fisk'.- Jönssonligan førte mig hertil, Jönssonligan gjorde mig afhængig af den her sang, skriver en anden.Sangen er blevet så populær, at den har toppet den virale liste på Spotify siden 26. december, dagen efter filmens premiere. Tal fra Gitte Hænnings Spotify-profil viser også, at den i dag 74-årige sangstjerne lige nu har allerflest lyttere i Stockholm og også er populær i Malmø.© ScanpixOm Gitte HænningFik sit store gennembrud som blot otteårig, da hun optrådte med nummeret 'Giftes med farmand'.Siden fik Hænning, der også er kendt for hits som 'Snakker med mig selv' og 'Lille Frøken Himmelblå', opbygget en succesfuld karriere som sangstjerne og skuespiller i både Danmark og Tyskland.I 1973 deltog Gitte Hænning i Eurovision Song Contest for Tyskland med nummeret 'Junger Tag', som endte på en ottendeplads i finalen.I dag er Gitte Hænning 74 år og bosat i Tyskland, men giver jævnligt koncerter i Danmark.Gammelt hit udløser stadig fællessangHos Gitte Hænning selv er overraskelsen stor, da hun hører, at hendes gamle hitsang pludselig er blevet populær i Sverige.- Det er da rigtig sødt og sjovt, lyder det med et grin fra Gitte Hænning, der i dag er bosat i Tyskland.Hun har mange kære minder fra vores naboland, fortæller hun.- Jeg har haft nogle af mit livs bedste oplevelser i Sverige. Jeg har været på turné der flere gange, og som 15-årig medvirkede jeg i serien 'Nina, Norra, Nalle', hvor jeg arbejdede sammen med de dejligste mennesker i Stockholm. Det er noget af det dejligste arbejde, jeg har lavet, siger Hænning om sit forhold til Sverige.Gitte Hænning udgav 'Tag med ud og fisk' i 1962, men sangen er faktisk en nyfortolkning af et det gamle countryhit 'We're Gonna Go Fishin'' af Pee Wee King fra 1950. Hør det her:Pee Wee King And His Golden West Cowboys - We're Gonna Go Fishin'0:00Det er dog ikke kun i Sverige, de er vilde med den gamle popklassiker.Det fortæller sanger Amalie Leth Andersen, der som en del af duoen Thomas & Amalie jævnligt optræder med gamle dansktopsange på bodegaer og til store fester.Hos dem er 'Tag med ud og fisk' en fast del af repertoiret.- Det er en sang, som folk altid synger med på, og som gør alle i rigtig godt humør. Det kan godt være, alle ikke kender versene, men alle kan synge med på omkvædet, siger Amalie Leth Andersen, der skyder på, hun har optrådt med nummeret flere hundrede gange.Amalie Leth Andersen, forsanger i duoen Thomas & Amalie, optræder med gamle dansktop-klassikere på bodegaer og til store fester. (Foto: Mads Holm)Selv stiftede hun bekendtskab med sangen hos sin mormor, hvor sangen ofte blev spillet i radioen, men børn af 1990'erne kender måske også nummeret fra tv-serien 'Bullerfnis', hvor Hella Joof og Peter Frödin optrådte med nummeret.- Jeg tror, den vækker en masse nostalgiske følelser hos folk, når de hører den. Den er meget old school i sin lyd, og så er fortællingen i teksten bare virkelig fin, siger Amalie Leth Andersen.Hun tror, at sangens budskab faktisk kan virke som en lille opmuntring i disse coronatider.- Sangens tekst er jo egentlig ret befriende. "Lad skægget stå og hop bare i en gammel sweater, det betyder ikke så meget. Bare tag ud og lev livet, og så starter vi på en frisk." Det tror jeg vi er mange, der drømmer lidt om for tiden, siger Amalie Leth Andersen.Gitte Hænning er enig i, at sangens budskab har ramt noget særligt hos folk.- "Glem bekymringerne, lad problemerne ligge og tag med ud og fisk." Det er et budskab, lytterne kan forstå. Sådan er det ofte med populære sange, de rammer ét eller andet hos folk, som de kan identificere sig med.Måske Hænnings musikalske opmuntring også kan bringe smil frem på læben hos vores svenske naboer, der altså lader til at have taget den gamle klassiker sig.Hør da programmet 'Påstand mod påstand' forleden undersøgte årsagen til Gitte Hænnings svenske succes:Artiklen er tirsdag opdateret med citater fra Gitte Hænning.

- Jeg vil gerne være inde, når det står 24-24 med fem minutter igen. Det er ligegyldigt at spille, når du er foran med ti, og det er afgjort. Så er der mange, der kan være gode.Ordene er Mia Rejs, udtalt inden EM-slutrunden.Fredag aften, i en tæt, tæt duel mod Sverige i mellemrunden, fik hun så chancen for at bevise, at der var vægt bag ordene.Ved stillingen 22-22, med under to minutter tilbage, landede kuglen i hendes hænder, accelleration på ydersiden og scoring. Stærk tobak.Den slags ansvarstagen pynter på Danmarks kvindelandshold.Og da Sandra Toft momentet efter reddede et svensk straffekast, kunne Mette Tranborg, senere kåret til kampens spiller, smadre 24-22 sejren i hus.Vild jubel, stor forløsning og Danmarks håndboldkvinder fortsat på spring mod en semifinaleplads ved EM-slutrunden.Sandra Toft reddede to straffekast i kampens første ti minutter. Her sender hun Sveriges Nathalie Hagman tomhændet hjem mod egen banehalvdel fra syvmeterpletten. (Foto: Bo Amstrup © Scanpix)Jesper Jensen har selv, lidt løst fra hukommelsen, sagt, at han ikke er en skrigeballon. Så skulle håndboldforbundet have ansat en anden landstræner. Skakspillet til gengæld, det mestrer han.Første træk fra Jensen mod Sverige var at starte med Mie Højlund og ikke Mia Rej til at drive Danmarks angrebsspil.Godt set af den kære landstræner, fordi Højlund havde sidste hånd på mange afgørende aktioner de første ti minutter. Med sin speed trak hun et straffekast, overblikket kastede en tempereret diagonalbold til Trine Østergaard af sig og modet i andenbølgen sendte Nolsøe afsted fra spids.Samtidig pyntede Sandra Tofts to strafferedninger gevaldigt på tavlen, 5-5 efter ti minutter, og endnu mere, da Danmark senere udbyggede til 9-7 på et Nolsøe-mål.Venstrefløjen er danskernes måske bedste spiller ved turneringen so far, nåede man lige at skrive, før hun skød en fri kontrachance forbi målet.Det går hurtigt i håndbold. Påstanden er nu stadigvæk den samme.Mie Højlund fik chancen fra start, og Odense-spilleren kvitterede for tilliden med at bibringe Danmarks angreb masser af fart og farlighed. (Foto: Bo Amstrup © Scanpix)Sveriges spil var lagt rigtig meget an på, at skytterne skulle åbne ild fra distancen. Det passede de lange armes klub i Danmarks midterblok, Heindahl og Haugsted, ganske fint. Skyd bare.En anden med stor rækkevidde, Mette Tranborg, har været svingende ved EM indtil videre, men åbnede Sverige-kampen med at fjerne spindelvæv i målhjørnerne og tre mål på tre forsøg. Og da landstræneren bragte Louise Burgaard i spil højrebacken, overtog hun depechen og gjorde, hvad hun gør bedst: At tage duellerne op på ren vilje. Burgaard i fuld firspring indover midten og 13-11 føring.Et tyndt straffekast, fornemmede man på Jesper Jensen, betød dog svensk reducering inden pausen.Det skulle åbenbart være helt tætMod Frankrig forleden var danskernes evner på straffekast ikke værd at skrive hjem om, i aften mod Sverige omvendt Anne Mette Hansens sikre vej på måltavlen. Iskold, som en decemberaften, trådte hun for fjerde gang derfra med fuldt udbytte og sendte Danmark foran med en enkelt efter 36 minutter.Jesper Jensen kunne være fint tilfreds med sin defensiv, omend han måske savnede en smule fra Sandra Toft mellem stolperne.Vi ved, at hun har et vanvittigt slutrunde-gear, men mod Sverige dalede hun periodevis i niveau. Landstræneren tog konsekvensen og sendte Althea Reinhardt ind, der lagde godt fra land med en redning.Jesper Jensen dirigerer sine danske spillere mod Sverige. (Foto: Bo Amstrup © Scanpix)- 10, 9, 8, 7....Stille i Boxen, også så stille, at man kunne høre Jesper Jensen tælle ned af den resterende mængde overtalsspil. Når haluret hænger i loftet, er det svært at orientere sig, og her gav landstræneren en hjælpende hånd. Desværre missede Kristina Jørgensen timingen i et gennembrud og løb ind i en angrebsfejl.Status på Danmarks gruppe i mellemrundenRusland, 4 kampe, 7 point (+14 mål).Frankrig, 4 kampe, 7 point (+5 mål).Danmark, 3 kampe, 4 point (+8 mål).Sverige, 3 kampe, 1 point (-6 mål).Spanien, 3 kampe, 1 point (-10 mål).Montenegro, 3 kampe, 0 point (-11 mål).De to bedste går videre til semifinalerne, mens nummer tre spiller om 5.-6. pladsen.Derfor skulle vi helt derud, hvor der næsten skulle et målfoto til. Tæt, tæt nabokrig.Ved VM for 12 måneder siden havde Danmark svært ved at forvalte slutfaserne, også en svær disciplin, men havde de lært noget? 22-22, to minutter tilbage, nerver udenpå røde trøjer.Ja, for her trådte Rej som sagt i karakter og scorede til 23-22. Herfra Toft-redning på straffekast og Tranborg-scoring til at cementere sejren.Stor dansk præstation, men at svinge fredagens møde med Sverige op til en kamp om Skandinavien kræver nok, at man har vendt det blinde øje til, hvad Norge render rundt og laver af løjer i den anden halvdel af EM-turneringen.Lad os kalde det vigtig nordisk armlægning om muligheden for en semifinaleplads, plus håneretten i Øresund selvfølgelig, og lad os så håbe, at danskerne får muligheden længere henne for at vippe Norge ud af kurs.Muligheden eksisterer i hvert fald endnu.Danmark mangler to kampe i mellemrunden. Holdet møder søndag aften Spanien og Rusland på tirsdag. Begge opgør med kampstart klokken 20.30 i Herning. Følg kampene direkte i LIGA på P3 eller TV2.
Skal man give taletid til en kriminel?Den debat har de seneste uger raset hos vores naboer i Sverige. Hovedpersonen er den 22-årige rapper Yasin, der lige nu er en af landets største rapstjerner.Yasin har nemlig tidligere befundet sig i en kriminel løbebane og er flere gange blevet anholdt og fængslet. I 2018 blev rapperen idømt to år og tre måneders fængsel for en række grove forbrydelser med skydevåben.Sidste år blev artisten, der ifølge svensk politi har haft banderelationer, igen anholdt, denne gang mistænkt for mord, men blev dog tre måneder senere løsladt grundet mangel på beviser.Om YasinYasin, der i virkeligheden hedder Yasin Abdullahi Mahamoud, er 22 år og opvokset i Stockholm-forstaden Rinkeby i Sverige.Han har lavet musik, siden han var teenager, men fik sit store gennembrud i 2019 på nummeret '(XO)' sammen med rapperen Dree Low. Nummeret ramte førstepladsen på Spotifys Top 50-liste i Sverige.Samme år udgav Yasin sin debut-ep, 'Handen under Mona Lisas kjol (PT: I)', og har siden udgivet to album i løbet af 2020: '98.01.11' og 'More to Life'.Og nu er Yasin så igen kommet i problemer. Kort før midnat nytårsaften blev den svenske stjernerapper nemlig anholdt og varetægtsfængslet, mistænkt for at være medvirkende til kidnapning af en anden stor, svensk musiker. Det skriver flere svenske medier.Ifølge den svenske avis Expressen skulle Yasin angiveligt have været med til at lokke den anden artist til et musikstudie, hvorefter denne blev kidnappet og truet med pistoler og knive. Hændelsen er angiveligt blevet dokumenteret med fotos, der senere er blevet delt på sociale medier.Identiteten på den "store, svenske artist", som Yasin er sigtet for at have kidnappet, er endnu ikke blevet offentliggjort.Rapperen nægter sig skyldig, men bliver han dømt, risikerer han ifølge Expressen op mod 18 års fængsel.Et af Sveriges største navneSagen om den påståede kidnapning har allerede trukket talrige overskrifter i hjemlandet, hvor Yasin er én af landets største rapkunstnere.I løbet af 2020 udgav Yasin to succesfulde album, der har indkasseret streams i millionklassen, og lige nu storhitter rapperen med nummeret 'Ge upp igen' sammen med sangeren Miriam Bryant, der lige nu ligger nummer tre på den svenske hitliste.Han er sindssygt dygtig til at lave gode melodier med fortællinger fra kvarteret og festsange, som rigtig mange mennesker kan relatere til.Pelle Peter Jencel, P3-vært- Yasin er et af Sveriges største navne lige nu og er det svenske svar på Gilli og Branco, som laver solide popsange med urbane undertoner. Han er sindssygt dygtig til at lave gode melodier med fortællinger fra kvarteret og festsange, som rigtig mange mennesker kan relatere til. Og så er han nok lidt mystisk, farlig og spændende, og det er altid dragende, fortæller P3-vært Pelle Peter Jencel om Yasin og fortsætter:- Men det starter og slutter med, at han er en superdygtig sangskriver. Og ligesom Gilli for eksempel er blevet en stor stemme for sin generation herhjemme, og Billie Eilish er det for rigtig mange ude i den store verden, er Yasin blevet det i Sverige.Yasin har også fans i Danmark, og rapperen har blandt andet samarbejdet med den danske rapper Branco på nummeret 'Jiggy'fra pladen 'Baba Business 2', der udkom 1. januar – altså få timer efter, Yasin nytårsaften var blevet anholdt.Ifølge mediet Soundvenue er Yasin dog siden blevet fjernet fra nummeret på både Spotify og YouTube. Brancos pladeselskab, Sony Music, afviser dog til mediet, at ændringen skyldes Yasins anholdelse nytårsaften.Interview om kriminalitet udløste debatTrods sin store succes er Yasin også blevet mødt af en del kritik grundet sin kriminelle fortid - eller nutid, for Yasin har nemlig tidligere afvist at udtale sig om, hvorvidt han stadig begår kriminalitet.- Kan vi tage det næste spørgsmål?, lød det i et interview med svenske SVT for få måneder siden, da Yasin blev spurgt ind til, om han havde lagt kriminaliteten bag sig.Interviewet og særligt dét svar udløste debat i Sverige, hvor SVT fik kritik for at have givet taletid til en tidligere - og måske nuværende - kriminel.Det svenske folketingsmedlem Hanif Bali fra partiet Moderaterne frygtede, at Yasins historie kunne inspirere andre unge til at udøve kriminalitet i jagten på berømmelse - og det var han ikke ene om.Andre roste omvendt SVT for at interviewe en artist, der "faktisk har noget på hjerte".Musikere vil altid være en spejling af den verden, vi lever i. Og han ville jo ikke få den opmærksomhed fra lyttere, medier og musikbranchen, hvis ikke det var, fordi han er en talentfuld sangskriver.Pelle Peter Jencel, P3-værtHos SVT selv afviste man også kritikken og mente, at sammenhængen mellem hiphop-musik og kriminalitet ikke kunne ignoreres.- Vi har lavet et interview med et af de største navne inden for svensk hiphop, en af de mest kontroversielle, men samtidig mest spillede artister med en stor fanskare. (...) Koblingen mellem visse udtryk i hiphoppen og kriminalitet er en del af vores samtid, som vi kontinuerligt skal dække og forholde os til, udtalte redaktør fra SVT Martin Vårdstedt.Yasin ses her på coveret til sit seneste album, 'More To Life', som han udgav i efteråret. Yasin er en særdeles populær herre i Sverige og er blandt andet nomineret i kategorien 'Årets artist' ved den svenske udgave af prisshowet P3 Guld, der finder sted i marts. Svensk P3 har ifølge Expressen afvist at fratage Yasin sine nomineringer, efter rapperen er blevet mistænkt for kidnapning. (Foto: pressefoto)Og dét er Pelle Peter Jencel enig i.- Musikere vil altid være en spejling af den verden, vi lever i. Og han ville jo ikke få den opmærksomhed fra lyttere, medier og musikbranchen, hvis ikke det var, fordi han er en talentfuld sangskriver.Radioværten mener sagtens, man kan anerkende Yasin for hans talent uden at bifalde hans kriminelle handlinger – og at man desuden kan lære en del af stemmer som Yasins, som repræsenterer et miljø, mange danskere og svenskere ikke selv kender til.- Man skal ikke underkende, at mange kan få noget ud af at høre om, hvordan det er at vokse op i et kvarter, hvor man af alle mulige årsager virkelig skal kæmpe hårdt for at få det liv, mange af os får foræret.- Kunstnere som Yasin – med eller uden dom – deler et vindue ind til en virkelighed, som måske ligger 20 minutters kørsel væk fra mange af os, men som vi aldrig møder. De fortællinger har en relevans og en berettigelse lige så meget som alle mulige andre kunstneres fortællinger. Alle har brug for nogen at spejle sig i.Og så mener P3-værten, at man har det med at glemme, at mange af rockmusikkens helte heller ikke ligefrem var Guds bedste børn, mens de kritiserer nutidens rapstjerner.- Folk glemmer – eller ved måske ikke – at mange af deres helte var narkomaner, voldsmænd og pædofile. The Rolling Stones og Beatles er blevet hyldet i stor stil, selvom de åbenlyst synger om at tage stoffer, og Elvis havde et forhold til en 14-årig. Så det er ikke noget nyt, at vores musikalske helte begår kriminalitet. Hvis man vil køre den standard på unge rappere, må man jo køre den på alle.Debatten har også raset i DanmarkHerhjemme har debatten om sammenhængen mellem især hiphop- og rapmusik og kriminalitet også raset af flere omgange.Så sent som i efteråret fik den fynske rapper Chatle skarp kritik for en musikvideo, der viste maskerede mænd vifte med knive og våben. Venstres tidligere næstformand, Inger Støjberg (V), mente blandt andet, at videoen var en "rekrutteringsvideo" til bandemiljøet - noget, som Chatle dog selv afviste.En lignende sag opstod i 2019, da den aarhusianske rapgruppe Shooter Gang også fik kritik for en våbentung musikvideo, der ifølge Østjyllands Politi sendte et "forkert signal til unge mennesker".Da den danske rapper Jamaika i 2019 udsendte ny musik, alt imens han var eftersøgt af politiet for et knivstikkeri, vakte det også undren. Dengang forsvarede rapperens pladeselskab, Universal Music, dog udgivelsen.Læs også:Vejle-rapper er efterlyst af politiet: I dag udgiver han ny sang- Det er vores forpligtelse, som et af Danmarks største musikselskaber, at bidrage til en musikalsk og kulturel mangfoldighed i det danske samfund. Derfor er det afgørende for os også at kunne give stemme til kunstnere, som færdes i hårdere miljøer, end vi selv ville acceptere at være en del af.- Det betyder hverken, at vi bakker op om vold eller mangler samarbejdsvilje over for politiet, skrev direktør i Universal Music Danmark Casper Bengtson dengang i et mail-svar til DR.Vejle-rapperen Jamaika har tidligere været omdrejningspunkt for debatten om, hvorvidt man bør udgive, promovere og lytte til kriminelle kunstnere. (Foto: Christian Hjorth © Ritzau Scanpix)Forskel på at udgive musik og acceptere kriminalitetIfølge Lasse Lindholm, som er kommunikationsdirektør i de danske musikselskabers brancheorganisation, IFPI, er det op til det enkelte musikselskab at vurdere, hvilken musik de vil udgive. Men han understreger, at det ikke er musikselskabernes opgave at censurere holdninger, de ikke selv deler.Musikselskaberne lever af at facilitere andre stemmer end deres egne.Lasse Lindholm, kommunikationsdirektør i IFPI- Musikselskaberne lever af at facilitere andre stemmer end deres egne. Hvis de kun skulle udgive og promovere musik, som de selv ville lave den, eller holdninger, de selv deler, ville det blive et meget fattigt musikalsk landskab, vi stod med. Musikselskaberne lever af ytringsfriheden, og den opgave tager de seriøst, siger han og fortsætter:- Det betyder ikke, at de accepterer kriminalitet. Det betyder, at de er i stand til at lade andre stemmer end deres egne komme til orde i kulturlivet. Og der er forskel på at udgive et værk med gangsterrap og på at acceptere kriminelle handlinger.I Sverige raser debatten dog fortsat, hvor det svenske folketingsmedlem Robert Hannah fra partiet Liberalerna på Twitter har opfordret den svenske streaminggigant Spotify til ikke længere at fremhæve Yasins musik i playlister.Tidligere har tjenesten blandt andet fjernet R&B-stjernen R. Kellys musik fra sine egne playlister. Han er blandt andet sigtet for en række seksuelle overgreb.Også efter dokumentaren 'Leaving Neverland', der anklagede sangeren Michael Jackson for pædofili, udkom i 2017, var der uenighed om, hvorvidt man stadig kunne spille popikonets musik i radioen.I skrivende stund er Yasin dog fortsat at finde på Spotifys playlister.Svensk politi siger til Expressen, at man forventer at kunne rejse tiltale mod Yasin, der altså nægter sig skyldig, til marts.
Den corona-vaccine, som Danmark sammen med de øvrige EU-lande har indgået en forhåndsaftale om indkøb af, er løbet ind i uventede problemer.For den svensk-britiske medicinalgigant AstraZenecas vaccinekandidat kan have udløst bivirkninger midt i de kliniske forsøg, der er en del af fase 3, rapporterer nyhedsbureaet Reuters. Forsøgene med vaccinen er derfor sat på pause, mens det bliver undersøgt, om en person er blevet syg af vaccinen eller om sygdommen er uden sammenhæng til forsøget.I en skriftlig kommentar skriver AstraZeneca til Reuters, at det nødvendigt at pause forsøgene, når der opstår en "potentielt uforklarlig sygdom" i forbindelse med forsøgene.Hvad gør en vaccine?Hele idéen med en vaccine er at få kroppens immunforsvar til at lære, hvordan det kan bekæmpe virus, inden du bliver smittet. Her er dannelsen af antistoffer noget af det vigtigste.De er nemlig et stærkt våben i kroppens kamp mod infektionssygdomme. Men det tager tid, fra vi bliver syge med en virus eller en bakterie, til at kroppen har udviklet et antistof.Når først antistoffet er der, kan kroppen som regel hurtigt komme af med infektionen.Herefter gemmer immunforsvaret opskriften på antistoffet, så det er forberedt, hvis samme virus eller bakterie dukker op igen.En vaccine får også kroppen til at lave antistoffer - uden at vi bliver syge. På den måde er du med en vaccine forberedt på infektionen, selv om du ikke har været syg af den tidligere.For godt en måned siden indgik EU-landene - og altså herunder Danmark - en aftale med vaccineproducenten. Med aftalen har de europæiske lande sikret sig ret til at købe 300 millioner doser vacciner med en option på 100 millioner yderligere doser.Den aftale ville kunne dække 40 procent af den europæiske befolkning, lød vurderingen i sidste måned. Oversat til danske forhold vil 2,4 millioner danskere, såfremt vaccinen bliver godkendt, få glæde af den. Det var altså før forsøgene løb ind i uventede problemer.Allan Randrup Thomsen, der er professor i eksperimentel virologi på København Universitet, ærgrer sig over udviklingen.- Det er en af de ledende kandidater, der har en velgennemprøvet teknologi, så det er en af de vacciner, som mange havde sat deres lid til. Så det er absolut ærgerligt, at de nu må sætte den på hold, siger han.Alle æg er ikke lagt i én vaccinekurvDet har dog aldrig været hensigten at satse alle æggene på en én vaccine, understregede Lægemiddelstyrelsen i august, da aftalen blev indgået. I stedet er det meningen, at aftalen følges op af aftaler med andre vaccineproducenter.Aftalen mellem EU-landene og AstraZeneca bliver finansieret gennem et fælles EU-nødhjælpsinstrument kaldet The Emergency Support Instrument. Her er der afsat penge til indkøb af potentielle vacciner med "forskellige profiler", og som er produceret af forskellige virksomheder.Hvad er fase 1, 2 og 3 forsøg?Når en vaccine første gang skal afprøves i mennesker, kaldes det fase 1. I den fase afprøves vaccinen på en lille gruppe raske, unge og midaldrende mennesker.Det gør man for at undersøge, om vaccinen er sikker, og om menneskers immunforsvar reagerer på vaccinen. For selv om en vaccine har virket på mus, og endda i aber, er der ingen garanti for, at den er god til mennesker.Hvis fase 1-forsøgene går godt, går forskerne videre til fase 2. Her afprøves vaccinen i en lille gruppe mennesker fra målgruppen. For Covid-19 vil det typisk være gamle og svækkede mennesker - altså dem, som corona er særligt farlig for.Fase 2 viser, om målgruppen kan holde til vaccinen, og at den virker hos dem - deres immunforsvar skal også danne antistoffer.Viser fase 2 også lovende resultater, er det tid til den sidste, store og afgørende fase 3. Her afprøves vaccinen på en stor gruppe mennesker i målgruppen. Mennesker er nemlig forskellige, og selv om vaccinen virker og ikke giver bivirkninger hos de fleste, vil forskerne gerne være sikre på, at den ikke er farlig for nogle få.Ifølge den amerikanske avis The New York Times blev vaccinen, der går under det mundrette navn AZD1222, teset i en række lande - herunder Storbritannien, USA, Brasilien, Sydafrika og Indien. Der var ifølge avisen også planlagt forsøg i Japan og Rusland. De mulige bivirkninger er ifølge New York Times opstået hos en forsøgsperson i Storbritannien.Sundhedsminister Magnus Heunicke (S) kaldte det, da aftalen blev indgået, "et vigtigt skridt på vejen mod at skaffe en vaccine til Danmark".Vaccinekandidaten blev ifølge Thomas Senderovitz, direktør for Lægemiddelstyrelsen, testet på mere end 30.000 personer. Han er ikke bekymret over, at man nu stopper forsøgene og betegner det som meget almindeligt at der kan opstå mulige bivirkninger, der skal undersøges.- Man har et system, hvor man retter mistanken mod lægemidlet, indtil andet er dokumenteret. Det er meget fornuftigt at tage en timeout, hvis der dukker noget op.- Men vi ved ikke, om den person, der er med i forsøget, har fået vaccinen eller fået placebo (altså fx fået saltvand i stedet, red.). Viser det sig, at det er placebo, så er det helt sikkert ikke noget. Selv hvis det er vaccinen, er det ikke sikkert, det er et problem, siger han.Det har indtil videre ikke været muligt at få en kommentar fra Magnus Heunicke (S).Forhandlinger med flere andre medicinalselskaberForuden AstraZeneca har EU forhandlet med fire andre selskaber om indkøb af en potentiel vaccine, oplyste EU-kommissionen for et par uger siden på sin hjemmeside. Det drejer sig om medicinalselskaberne Moderna, Sano-GSK, Johnson & Johnson og CureVac. Disse forhandlinger har indtil videre ikke resulteret i en forpligtende indkøbsaftale.Allan Randrup Thomsen understreger, at der også er andre lovende vaccinekandidater på vej.- Det er ikke helt usædvanligt, at en vaccine eller en behandling kan give birvirkninger. Men der er andre vaccinekandidater på vej, så derfor er vi ikke totalt afhængige af denne her, men det er én (Astra Senecas vaccinekandidat, red.) som mange i fagkredse har store forventninger til, siger han.- Og så kan det jo godt være, at man skal se lidt grundigere på de andre vacciner i lyset af det her. Men det er en svær afvejning, for man kan heller ikke lukke kontrakter, før man har tilstrækkelig gode data fra i hvert fald fase 2 forsøg, før man kan begynde at binde sig økonomisk.AstraZeneca's udmelding om at forsøgene nu sættes på pause resulterede i går i et dyk på den amerikanske børs, hvor aktieværdien faldt med otte procentpoint, skriver The New York Times. (Foto: STRINGER © Scanpix)De Radikales sundhedsordfører, Stinus Lindgren, er ikke bekymret over de indstillede forsøg. Det viser ifølge ham vigtigheden af, at forsøgene bliver gennemført efter de normale processer.- Det viser, hvorfor det er sindssygt vigtigt, at vi ikke springer over, hvor gærdet er lavest, så vi fanger eventuelle bivirkninger, siger han.Men han håber, at EU-kommissionen får lavet andre indkøbsaftaler inden længe.- Det er også derfor, det er vigtigt, at man ikke lægger alle sine æg i en kurv, for vi ved ikke, hvad der kommer til at virke.Præciseret klokken 14.49 så det fremgår klart, at det endnu ikke er klart, hvorvidt bivirkningerne skyldes vaccinen eller ej.Artiklen er opdateret klokken 15.05 med kommentar fra Lægemiddelstyrelsen.


Forbruget i Sverige er faldet stort set lige så meget som i Danmark under coronakrisen. På trods af, at svenskerne frit har kunnet gå på bar, spise i buffeten eller besøge badeland.Kort fortaltForskerne har sammenlignet svenske og danske forbrugeres bankdata fra 11. marts til 5. april i år.Resultatet viser, at kreditkortene kun blev brugt en smule mere i Sverige end herhjemme, på trods af at cafeer, frisører og restauranter fortsat var åbne i Sverige.Forbruget i Danmark faldt med 29 procent.I Sverige faldt det med 25 procent.I modsætning til Danmark, hvor det meste har været hermetisk lukket. Det viser et nyt forskningsprojekt fra Københavns Universitet.- I Sverige, der har haft åbent hele vejen igennem, betaler de stort set den samme regning. Havde vi ikke lukket økonomien ned, så havde vi stort set haft det samme fald i den økonomiske aktivitet, som vi ser nu, siger økonomiprofessor Niels Johannesen fra Københavns Universitet til Deadline på DR2.- Forklaringen på det er jo, at når man står midt i en galopperende krise, så trækker forbrugerne i bremsen. Uanset om restauranterne er lukket ned eller ej, siger han.I videoen herunder forklarer Niels Johannesen, hvad forskningen viser.Overraskende lille forskelUndersøgelsen er lavet ved at sammenligne bankkunders forbrug i henholdsvis Danmark og Sverige under coronakrisen.Konkret har forskerne set på, hvordan krisen påvirkede det daglige forbrug hos 860.000 kontoindehavere hos Danske Bank i Sverige og Danmark fra den 11. marts til 5. april i år og sammenIignet med et normalbillede, der blandt andet består af samme periode sidste år.I Danmark blev forbruget reduceret med 29 procent, mens det i Sverige i samme periode faldt med 25 procent.Forskellen på fire procentpoint overraskede forskerne, der ligesom mange andre havde set billeder fra Sverige af cafegæster med fadøl i solen. En umulighed herhjemme, hvor cafeer og barer har været lukket siden midten af marts.- Læren af dette her er, at uanset om man lukker det hele ned eller lader det være åbent, så får man en kraftig nedgang i den økonomiske situation, siger lektor og medforfatter Asger Lau Andersen fra Københavns Universitet.Sverige mere utrygt for ældreIfølge forskerne reducerede ældre svenskere endda forbruget mere end samme aldersgruppe i Danmark.- Selv om de har haft alle muligheder for at gøre, som de plejede, siger Niels Johannesen, der peger på, at det åbne svenske samfund formentlig har gjort det mere risikabelt for ældre forbrugere at bevæge sig uden for hjemmets fire vægge.For risikoen for at blive smittet i mødet med andre mennesker har været større.Vækker international opsigtForfatterne understreger, at en forskel på fire procentpoint normalt ikke er en bagatel.- Det ville vi i normale sammenhænge betragte som et stort fald. Men set i forhold til det samlede fald, så blegner det lidt i sammenligning. Det er jo ikke, fordi der er den helt store forskel på 25 og 29 procent, siger Asger Lau Andersen.Undersøgelsen har vakt international opsigt med omtaler i The Economist og af den amerikanske økonom Lawrence Summers. Han er tidligere rådgiver for både præsident Bill Clinton og Barack Obama.
I Sverige er tilliden til statsminister Stefan Löfven i frit fald efter et tv-interview søndag.Tv-programmet handlede om de godt 300 skyderier, der har været i Sverige i år. Og statsministerens svar er ikke faldet i god jord.Det gjaldt især, da Löfven blev spurgt, om landet ville stå i samme situation, hvis ikke man havde haft en stor tilstrømning af flygtninge og migranter til landet.- Ja, hvis de økonomiske kløfter og sociale uligheder havde været de samme, så er det min faste overbevisning, sagde statsministeren.Nu viser en meningsmåling, at over halvdelen af svenskerne ikke har tillid til, at Stefan Löfven er i stand til at håndtere problemerne med bandevold på en fornuftig måde:Banker hovedet i bordetStefan Löfven beskriver en virkelighed, som de fleste svenskere simpelthen ikke kan genkende, fortæller DR Nyheders Europa-korrespondent Anna Gaarslev, som følger svensk politik tæt.- Löfven laver ikke den kobling, som de fleste svenskere laver, og som man kan se med egne øjne, hvis man tager ud i de forstæder, hvor langt den største del af kriminaliteten i Sverige finder sted.- Og vi taler jo ikke kun om skyderier. Vi taler om mord og om bombesprængninger. Vi taler om mennesker i Malmø, som flytter deres soveværelser, så de ikke vender ud mod gaden, fordi de er bange for bomber.Korrespondenten påpeger, at størstedelen af indbyggerne i de belastede kvarterer har udenlandsk baggrund.- Så når Stefan Löfven ikke laver koblingen, så tager svenskerne sig til hovedet. Når han så ovenikøbet siger, at regeringen ikke så det komme, så begynder en stor del af vælgerne at banke hovedet ned i bordet.Statsminister Stefan Löfven (S) har sagt, at indvandrerkriminalitet skal løses med skolegang og uddannelse. (Foto: 10060 Henrik Montgomery/TT © Scanpix)Højreparti stormer fremSvenskernes mismod med landets regering er ikke til at tage fejl af i meningsmålingerne.Højrepartiet Sverigedemokraterne stormer frem på Socialdemokraternes bekostning. I den nyeste måling står højrepartiet endda til at blive Sveriges største parti.- Vælgerne går derhen, hvor de i det mindste har et håb om at få svar på de spørgsmål, de stiller, siger Anna Gaarslev.ØnskepositionI den samme meningsmåling, hvor vælgerne udtrykker mistillid til Stefan Löfvens håndtering af bandeproblemerne, får Sverigedemokraternes leder, Jimmie Åkesson, den højeste score af alle svenske partiledere, når det gælder spørgsmålet om lov og orden.- Det er et kæmpe skred, siger korrespondenten.Hun påpeger, at problemerne med voldsom, organiseret bandekriminalitet i Sverige er uden sidestykke i Vesteuropa.- Det er en ønskeposition for Sverigedemokraterne. For det første havde de ret: Lige meget hvor stor eller lille indvandringen har været, så har de altid sagt, at den var et problem.- For det andet har de altid stået udenfor og har ikke ansvar eller lagt navn til noget. De er aldrig blevet inviteret med til politiske forhandlinger og kan bare læne sig tilbage og skovle stemmer ind.

Vi kan snart rejse ud i Europa igen.Sådan lyder det fra regeringen, der torsdag har præsenteret nye kriterier, som betyder, at grænserne kan åbnes til landene i EU og i Schengen-samarbejdet.Og det giver måske håb for danskere med ødegårdstrang eller sejlere, der drømmer om den svenske skærgård. Danskere, der måske har hørt, at smittetrykket i Skåne var lavere end i resten af Sverige.Men ser man på de tal, som Sveriges pendant til Sundhedsstyrelsen, Folkhälsomyndigheten, har offentliggjort i dag, så er det kun én region, der lever op til det nye kriterium om, at der skal være under 20 smittede per 100.000 indbyggere per uge.Det viser en opgørelse, som DR Nyheder har lavet.Det er Västerbotten, som er en af de nordligste regioner i landet. Regionen har 270.000 indbyggere, og de største byer er Umeå og Skellefteå.Sverige som land lever lige nu ikke op til kriteriet om, at der maksimalt må være 20 smittede per 100.000 indbyggere per uge. Derfor er det den enkelte regions smittetal, der tæller.Det vil formentlig medføre, at Udenrigsministeriet fortsat vil fraråde rejser til mange regioner, og at man som turist vil blive opfordret til at gå i 14 dages karantæne efter hjemrejse, hvis man alligevel vælger at tage afsted.Tager man til sin egen ødegård, er man dog undtaget fra karantænereglerne.Lavt smittetryk i det meste af EuropaPortugal lever heller ikke op til kravet om lavt smittetryk, men resten af landene i EU og Schengen-samarbejdet lever til gengæld lige nu op til dét kriterium.Men det er ikke det eneste.Regeringen indfører også et kriterie for, hvordan de enkelte lande tester, og derfor kan man ikke gå ud fra, at listen baseret alene på smittetal vil være sådan, det kommer til at se ud.Kriteriet for landenes såkaldte testregimer er endnu ikke kendt.Det vil også spille ind, om de enkelte lande har indført restriktioner eller karantæne over for danske statsborgere, oplyser Udenrigsministeriet.I grafikken herunder kan du se, hvilke lande der lever op til smittekravet. De 'grønne' lande har altså under 20 smittede per 100.000 indbyggere per uge i den forløbne uge. Mens Sverige og Portugal lige nu ikke lever op til det kriterie.Først fra torsdag den 25. juni vil Statens Serum Institut fastlægge en liste over åbne lande og ikke-åbne lande.Når et land først er åbent, vil det kritiske niveau for, hvornår et land ændrer status til 'karantæneland' være ved 30 smittede per 100.000 indbyggere.
Den svenske forfatter Maj Sjöwall er død efter længere tids sygdom. Hun blev 84 år.Maj Sjöwall udgjorde den ene halvdel af den meget succesrige og internationalt kendte forfatterduo Sjöwall og Wahlöö.- Jeg har kendt hende i over 40 år, og det er naturligvis en stor sorg. Det er et stort tab for os alle, siger forlagschef Ann-Marie Skarp fra Piratforlaget onsdag.Mest kendt er Sjöwall og Wahlöös serie på ti kriminalromaner om politimanden Martin Beck, der på dansk hedder "Roman om en forbrydelse".Hør Maj Sjöwall forklare, hvordan et socialdemokratisk svigt inspirerede forfatterduoen til at skrive kriminalromaner, i et interview med Adam Holm i Deadline fra juni 2007:Ifølge forlagschefen har denne serie været en stor inspiration for nutidens krimiforfattere.- Da Per Wahlöö og jeg slog vores kloge hoveder sammen og skabte vores romanserie, anede vi dårligt nok, at den ville bestå i 50 år, har Maj Sjöwall selv sagt ifølge sit forlag.Ikke relateret til coronavirusParrets første bog om Martin Beck, "Roseanna", udkom i 1965.Bøgerne om Martin Beck er blevet oversat til 40 sprog og er filmatiseret med blandt andre Gösta Ekman og Peter Haber i hovedrollen.I den periode, hvor Gösta Ekman spillede Martin Beck, dukkede Maj Sjöwall selv op i små roller i filmene.Ifølge familien sov den kendte forfatter stille ind efter lang tids sygdom. Hendes død er ikke relateret til coronaudbruddet, tilføjer familien.Per Wahlöö, som ud over at være medforfatter til en række kriminalromaner, blev Maj Sjöwalls partner rent privat, døde i 1975./ritzau/
Mindst én million europæere har i de seneste par uger mistet deres arbejde som følge af coronakrisen. Og det er kun toppen af isbjerget.Luca Visentini, der er generalsekretær for Den Europæiske Fagforeningssammenslutning, pakkede ikke alvoren ind, da han tidligere ugen på skulle vurdere, hvor meget arbejdsløsheden er steget i Europa.Det, vi oplever for tiden – især inden for den seneste uge – er, at antallet af virksomheder, som forsvinder fra markedet, er steget dramatisk.Luca Visentini, generalsekretær for Den Europæiske FagforeningssammenslutningIfølge de tal, som fagforeningerne rundt om i Europa foreløbigt har indberettet, står mindst én million mennesker nu uden job som følge af coronasmitten. Og det tal dækker kun over de lønarbejdere, som har ansøgt om arbejdsløshedsunderstøttelse.- Det, vi oplever for tiden – især inden for den seneste uge – er, at antallet af virksomheder, som forsvinder fra markedet, er steget dramatisk, sagde han.Læs også:Gaderne i Europa er tomme. Det er statskasserne snart ogsåI går offentliggjorde EU’s statistikkontor, Eurostat, de seneste arbejdsløshedstal for EU-landene.I februar - det vil sige lige inden, at coronavirusset for alvor bed sig fast i Europa - lå ledighedsprocenten på 6,5 procent. Det er det laveste niveau, siden Eurostat begyndte at opgøre det på månedsbasis i 2000.Nu er spørgsmålet ikke om, men hvor meget det vil stige i marts-opgørelsen, som kommer om en måned.Men hvordan ser det ud rundt om i Europa? Og hvad gør landene for at begrænse skaderne? DR's korrespondenter giver dig her et overblik:Michael Reiter om Tyskland: På vej mod ’alle recessioners moder’Tyskland er på vej mod en historisk hård recession, forklarer DR's Tyskland-korrespondent, Michael Reiter. (Foto: ODD Andersen © Scanpix)Europas største økonomi er hovedkulds på vej ind i det, den tyske tænketank IfW kalder "alle recessioners moder". Ifølge kollegaerne på Ifo-Institut kommer omkostningerne til at "overgå alt, hvad vi har oplevet af økonomiske kriser og naturkatastrofer i Tyskland i de seneste årtier".Hvor stor var arbejdsløsheden inden corona?Ifølge Eurostat lå arbejdsløshedsprocent i Tyskland i februar på 3,2 procent.Det er noget lavere end i Danmark, hvor den lå på 4,9 procent.Landet syd for vores grænser er oversået af over 3,5 millioner virksomheder – fra de helt store koncerner til enkeltmandsfirmaer. Og det er de færreste, der går fri af coronakrisen.Da smitten ramte Tyskland, var det i første omgang de store messe-, hotel- og rejsebrancher, der blev ramt – i form af aflyste resjer, arrangementer og overnatninger.Så fik coronakrisen tag i landets økonomiske fundament: Bilindustrien. Producenter som Daimler, BMW og Volkswagen har stoppet al produktion i Tyskland. Et tiltag, der spredte sig som chokbølger til over 1.000 underleverandører.Og slutteligt rammer krisen nu de små og mellemstore virksomheder, selvstændige og freelancere, der må lukke gesjæften, fordi sundhedsmyndighederne eksempelvis forbyder butiks- og restaurationsdrift, eller fordi kunder i hjemmekarantæne kun bruger penge på det allervigtigste.Den tyske kansler, Angela Merkel, har siddet i karantæne den seneste tid, da hun har været i kontakt med en, der er blevet smittet med coronavirus. (Foto: POOL New © Scanpix)De nyeste tyske arbejdsløshedstal omfatter perioden indtil 12. marts og bærer endnu ikke præg af coronakrisen. Men over 470.000 virksomheder står over for at indføre såkaldt "Kurzarbeit", hvor ansatte kommer på nedsat arbejdstid eller sendes hjem, hvorved staten dækker 60 procent af løntabet.Flyselskabet Lufthansa har taget det populære alternativ til fyringer i brug. Her bliver mindst 87.000 ansatte berørt. Continental, en af landets største leverandører til bilindustrien, sender 30.000 ansatte i Kurzarbeit.Imens må især mindre firmaer må afskedige medarbejdere. Tysklands små selvstændige og freelancere kæmper lige nu en indædt kamp om de tilskud og statsgaranterede lån, som den tyske regering har stillet i udsigt. Tilsyneladende er der slet ikke nok til alle – i hvert fald ikke, hvis nedlukningen fortsætter i flere måneder.Så kan Tysklands økonomi blive ramt af en tilbagegang på hele 20,6 procent, vurderer tænketanken Ifo-Institut. Så kan 1,8 millioner tyskere miste deres arbejde.Anna Gaarslev om Italien: Tallene bliver mere dystre, for hver dag der gårItalien er det land i Europa, der er blevet hårdest ramt af coronakrisen, fortæller DR's Europa-korrespondent, Anna Gaarslev. (Foto: Tiziana Fabi © Scanpix)EU’s tredjestørste økonomi er ikke alene det land, der er sundhedsmæssigt hårdest ramt af corona-krisen. Italien er også på vej mod en tilbagegang, der vil få de hårde år under finanskrisen til at fremstå som et lille bump på vejen.Hvor stor var arbejdsløsheden inden corona?Ifølge Eurostat lå arbejdsløshedsprocenten i Italien på 9,7 procent i februar. Det er det tredjehøjste niveau i EU - kun overgået af Spanien og Grækenland.I forvejen ligger den italienske produktion under niveauet, inden finanskrisen slog til i 2008. Økonomien er ikke vokset siden. Og nu truer corona med at feje benene helt væk under en økonomi, der i forvejen humpede sig frem.Katastrofen bliver kun værre af, at det er Italiens økonomiske kraftcenter i nord, der blev ramt først – og hårdest. De tre regioner Lombardiet, Veneto og Emilia-Romagna, står for 40 procent af Italiens produktion. I Italien er det nord, der forsørger syd.Hvor mange procent corona vil barbere af bruttonationalproduktet (bnp) for 2020, ved vi selvsagt ikke endnu. Men investeringsbanken Morgan Stanley forudser fald på mellem 20-33 procent over de nærmeste måneder.Krisen har ramt især den nordlige del af Italien, der er landets vækstmotor. (Foto: YARA NARDI © Scanpix)Den italienske regering har vedtaget hjælpepakken Cura Italia (Helbred Italien) for at afbøde nogle af de værste effekter af den nedlukning, der har lammet landet siden den 9. marts.Turismen er selvsagt hårdt ramt. En stor del af Italiens nye arbejdsløse arbejdede i turist og service-sektoren. Men derudover er tre ud af ti italienere beskæftiget i industrifremstilling.Her er rygraden små og mellemstore virksomheder- mange af dem familieejede - der producerer og eksporterer kvalitetsvarer. De yder et uvurderligt bidrag til italiensk økonomi, og de ligger fuldstændig stille.Den italienske regering har i de seneste uger presset på for, at eurolandene i fællesskab bør være med til at betale den enorme corona-regning.Coronakrisen er uforskyldt, lyder argumentet fra regeringen, som har foreslået fælles coronaobligationer, som landene i fællesskab hæfter for. Men det har de nordeuropæiske eurolande, ikke mindst Holland og Tyskland, indtil videre afvist.Kim Bildsøe Lassen om Storbritannien: Millioner af uorganiserede arbejdere er pressedeCoronakrisen har også vendt op og ned på det britiske samfund, forklarer Kim Bildsøe Lassen, der er DR's korrespondent i Storbritannien. (Foto: Toby Melville © Scanpix)Storbritanniens jobmarked var særdeles robust, inden corona-krisen ramte. I månederne op til lå arbejdsløsheden på 3,9 procent, hvilket er det laveste siden midten af 1970'erne. Det betyder, at man har noget at stå imod med.Hvor stor var arbejdsløsheden inden corona?I månederne op til coronakrisen lå arbejdsløsheden på 3,9 procent i Storbritannien.Den britiske reaktion på krisen, der kom lidt forsinket i forhold til andre europæiske lande, herunder Danmark, har medført en næsten fuldkommen nedlukning af samfundet.950.000 briter har anmodet om offentlig forsørgelse i løbet af de to uger, hvor landet har været i lockdown. Normalt er antallet af briter, der anmoder om nye offentlige ydelser i løbet af en to ugers periode, cirka 100.000. Det er muligt at anmode om hjælp uden at være blevet arbejdsløs, så tallet siger umiddelbart ikke noget om antallet af arbejdsløse. Men en YouGov undersøgelse viser, at én ud af 20 briter allerede har mistet jobbet på grund af virussen.Regeringen har derfor vedtaget historisk store hjælpepakker til virksomheder og private, blandt andet betaler man i mange sektorer 80 procent af de ansattes løn.En af de fabrikker, der stadigvæk har gang i produktionen, er O'Neills sportswear-fabrikken i Strabane i Nordirland, der for tiden producerer masker til sundhedspersonalet. (Foto: PAUL FAITH © Scanpix)De store hjælpepakker er blevet taget godt imod, men infrastrukturen i landet, blandt andet digitalt, har betydet, at der er store problemer med at få ordningernes støtte ud til konkrete familier.Det store problem i Storbritannien er desuden de flere end én million mennesker, der er på ren timeløn – og ikke har nogen fast arbejdstid. De får løn for de timer, de arbejder. Læg dertil et stort antal mennesker, der arbejder i helt uorganiserede sammenhænge: Landbrugsarbejdere, Uber-chauffører, scooter-bude og så videre. De er helt afhængige af at arbejde.Resultatet er, at flere millioner mennesker - det præcise tal er vanskeligt at opgøre - i Storbritannien er særdeles hårdt presset. Det er oftest mennesker uden nogen form for opsparing, og de kæmper reelt lige nu for både at skrabe penge sammen til mad og husleje.En del timearbejdere fra andre lande har i øvrigt forladt Storbritannien, hvilket betyder, at man lige nu har en akut mangel på folk til at arbejde i det britiske landbrug, især til at plukke frugt. Landbrugsorganisationerne advarer derfor mod konkret mangel på britisk frugt og grønt i den kommende periode.Ole Ryborg om Sverige: Svensk arbejdsløshedskø vokser med raketfartSelvom Sverige har valgt at holde store dele af samfundet i gang, har coronakrisen også ramt landet hårdt, fortæller DR's EU-korrespondent, Ole Ryborg. (Foto: 10060 Henrik Montgomery/TT © Scanpix)36.800.Så mange svenskere modtog i løbet af marts måned besked fra deres arbejdsgiver om, at de nu er opsagt. Tallet er en kedelig rekord, og det viser, at arbejdsløshedskøen i Sverige står over for at vokse med raketfart.Hvor stor var arbejdsløsheden inden corona?Ifølge Eurostat lå arbejdsløshedsprocenten på 7,2 procent i Sverige i februar. Det er højere end EU-gennemsnittet på 6,5 procent.I marts måned for et år siden var det bare 3.000 svenskere, som modtog en opsigelse fra deres arbejdsgivere. Og sammenligner man med de to største kriser, svenskerne har oplevet gennem de seneste årtier – finanskrisen, som begyndte 2008, og den store svenske krise i starten af halvfemserne –var ingen af dem lige så voldsomme, som det Sverige nu oplever under corona-krisen.40 procent af opsigelserne ligger inden for hotel- og restaurationsbranchen. Eksempelvis Casino Cosmopol, som driver både kasinoer og restauranter, har opsagt 800 ud af firmaets 900 medarbejdere. Den norske hotelkæde Nordic Choice ejer 100 hoteller i Sverige. Firmaet har opsagt 7.500 medarbejdere. 4.500 af dem i Sverige.Knap 5.000 mennesker i Sverige er blevet smittet med corona. 239 har mistet livet. (Foto: Jonathan Nackstrand © Scanpix)Sverige er også på andre områder ramt.Fitnesskæden Actic har opsagt 900 medarbejdere, og Swedavia, der håndterer lufthavnene i Sverige, har opsagt 800 medarbejdere, mens yderligere 1.900 er sendt hjem uden en opsigelse. De får en stor del af deres løn dækket fra staten under en ordning, som ligner den danske, hvor staten vælger at betale en del af de ansattes løn, hvis de sendes hjem – uden at blive fyret.Skal man tro finansminister Magdalena Andersson, er den stigning i arbejdsløshed og antallet af opsagte stillinger, som Sverige har oplevet i marts, kun begyndelsen.Finansministeriet forventer nu, at Sverige i år vil få et underskud på statsfinanserne på 3,8 procent af bruttonationalproduktet, og staten vurderer, at arbejdsløsheden ventes at vokse til ni procent i løbet af 2020. Ved udgangen af 2019 lå arbejdsløsheden i Sverige lidt under syv procent.Konjukturinstituttet i Sverige, hvilket kan sammenlignes med de økonomiske vismænd i Danmark, vurderer, at det svenske bruttonationalprodukt ventes at falde med seks procent fra april og frem til årets udgang. Omkring 100.000 svenskere ventes at være blevet sendt hjem fra arbejde med løntilskud fra staten for perioden april til og med december.Matilde Kimer om Rusland: Alene i Moskva kan corona koste mellem en halv og en hel million jobEn rundspørge viser, at 66 procent af russerne slet ingen opsparing har til at hjælpe dem igennem næste måned, hvis de mister deres arbejde, fortæller DR's Rusland-korrespondent, Matilde Kimer. (Foto: Maxim Shemetov © Scanpix)Normalt ville der nu blive hamret og banket for at færdiggøre sommerterrassernes trægulve på Moskvas fortovsrestauranter. Men i kølvandet på udgangs- og forsamlingsforbudet offentliggjorde borgmesteren i går, at netop sommerterrasserne, hvor turister og hovedstadsrussere indtager forårssolen med tæpper og varmeblæsere, slet ikke får lov at åbne før tidligst den 15. juni.Frem til slutningen af marts havde myndighederne den officielle holdning, at corona-epidemien ikke truede Rusland. Men med blot fire timers varsel indførte hovedstaden udgangsforbud, og siden fulgte mere end to tredjedele af landets regioner.De seneste arbejdsløshedstal i Rusland er ikke opdaterede og ligger på 4,4 procent. Men bare i hovedstaden frygter interesseorganisationen Delovaja Russija (Handelsrusland), at coronakrisen vil koste mellem en halv og en hel million mennesker deres job.Det russiske budget er i forvejen presset med ekstremt lave oliepriser. Nu kommer coronakrisen oveni. (Foto: Eduard Korniyenko © Scanpix)Under finanskrisen i 2009 steg arbejdsløsheden i Rusland kun med to procent. Til gengæld skete der en markant udhuling af lønningerne, og mindstelønnen faldt.En rundspørge lavet i begyndelsen af denne uge viser, at 66 procent af russerne slet ingen opsparing har til at hjælpe dem igennem næste måned, hvis de mister deres arbejde.Den russiske regering har hastebehandlet en hjælpepakke på 1,3 trillioner rubler - svarende til cirka 112 milliarder danske kroner. Blandt andet er arbejdsløsesunderstøttelse blevet næsten fordoblet og udgør nu 1.700 kroner om måneden, og pensionister og børnefamilier får også et kontant tilskud hver måned.Arbejdsgiverne har fået mulighed for at søge om lønkompensation og skal resten af året kun betale 15 procent i velfærdsbidrag i stedet for de sædvanlige 30 procent.Det russiske budget er i forvejen presset med ekstremt lave oliepriser. Uralolie har ramt 13 dollar per tønde, hvilket er det laveste siden 1999. Normalt regner man med, at olieprisen skal ligge på mindst 45 dollar per tønde, for at det russiske nationalregnskab går op.Til gengæld har Rusland nogle velvoksne valutareserver at tære på, og den forgange uge har man suget lige knap 30 milliarder dollar ud af den international reserve, så beholdningen nu er 551 milliarder dollar.Anna Gaarslev om Spanien: Det kan blive meget værre end under finanskrisenMange spaniere frygter for konsekvenserne af coronakrisen, fortæller DR's Europa-korrespondent, Anna Gaarslev. (Foto: Sergio perez © Scanpix)Spanien er et af de lande i Europa, der er hårdest ramt af coronakrisen. Både når det kommer til antallet af smittede og døde, og når det kommer til økonomien.Hvor stor var arbejdsløsheden inden corona?Ifølge Eurostat lå arbejdsløshedsprocenten i Spanien i februar på 13,6 procent. Det var det næsthøjeste i hele EU - kun overgået af Grækenland.Den spanske regering traf i weekenden en drastisk beslutning, der foreløbig gælder til efter påske: Som i Italien er der lukket ned for al ikke-livsnødvendig produktion og aktivitet i foreløbig to uger.I grove træk ligger alt undtagen sygehuse og virksomheder, der producerer ”corona-udstyr” og fødevarer, nærmest stille.Som noget nyt har arbejdsgivere fået forbud mod at fyre deres ansatte i perioden. Hvis de vælger at trodse forbuddet, bliver det særdeles dyrt i fratrædelsesordninger.Men: Spaniens økonomi er allerede ramt så hårdt, at arbejdsgiverne inden har nået at fyre to millioner mennesker – i hvert fald midlertidigt.De er sendt hjem på understøttelse, så længe krisen varer – uden at vide, om de nogensinde får deres arbejde igen.Tusindvis af spaniere har mistet livet som følge af coronasmitten. (Foto: JUAN MEDINA © Scanpix)Antallet af mennesker, der har ansøgt om arbejdsløshedsunderstøttelse i Spanien, er eksploderet. Dertil kommer de, der ikke er en del af det regulerede arbejdsmarked – det vil sige alle med sort arbejde – og det er ikke så få. De har udsigt til - ingenting.En af Spaniens vigtigste indtægtskilder, turismen, ligger i ruiner. 84 millioner turister besøgte Spanien sidste år. Turismen står for 15 procent af hele Spaniens bruttonationalprodukt (bnp), og fem millioner mennesker arbejder i en industri, der lige nu – i bogstavelig forstand – ligger øde hen.Mange spaniere får stadig kuldegysninger, når de hører ordet finanskrise. Her fik den spanske banksektor akut brug for økonomisk hjælp, efter at boligboblen var bristet og millioner af spaniere mistede deres arbejde. Regeringen måtte dengang bede de andre eurolande om en milliardstor hjælpepakke.Nu har den spanske regering endnu engang bedt EU om hjælp til at kunne klare sig igennem krisen.Michael Reiter om Østrig: Arbejdsløshedstallet er det højeste siden 1946De østrigske skisportssteder er blevet hårdt ramt af coronakrisen, fortæller Michael Reiter, DR's Tyskland-korrespondent. (Foto: Leonhard Foeger © Scanpix)Østrigs arbejdsmarked er i corona-chok. De nyeste arbejdsløshedstal for marts er de højeste siden 1946.Hvor stor var arbejdsløsheden inden corona?Ifølge Eurostat lå arbejdsløshedsprocenten på 4,4 procent i Østrig i februar måned.I de seneste to uger er antallet af østrigere uden arbejde steget med over 200.000. Langt de fleste kommer fra landets vigtige turistbranche, hvor især nedlukningen af skisportssteder har ført til talrige fyringer.Skiturismens højborg, Tyrol, er særligt hårdt ramt. Her varer skisæsonen normalt helt frem til maj måned, men på grund af coronavirussets store udbredelse i delstaten blev sæsonen afbrudt i midten af marts. Flere feriemål, herunder Ischgl, blev omdannet til karantæneområder.Sæsonarbejdere har i den forbindelse fortalt til østrigske medier, at de fik udleveret modificerede arbejdskontrakter, der gjorde det muligt for arbejdsgivere at fyre dem med øjeblikkelig virkning.Østrigerne skal nu bære masker, når de køber ind. (Foto: HELMUT FOHRINGER © Scanpix)Ifølge Østrigs arbejdsformidling er 562.522 østrigere meldt arbejdsløse pr. 31. marts. Det svarer til en stigning på 52,5 procent i forhold til samme periode sidste år.Også Østrigs bygge- og anlægssektor, transportsektor og detailhandel er hårdt ramt.Østrigs kansler, Sebastian Kurz, har sidste måned annonceret, at der er en hjælpepakke på vej, der i første omgang beløber sig på omregnet godt 30 milliarder kroner. En del af pakken skal gøre det muligt at sætte flere ansatte i kriseramte brancher på nedsat arbejdstid – det samme værktøj mod krisen, som også tyskerne har haft succes med tidligere.
En bommert.Sådan beskriver flere svenske medier den rapport, som Folkhälsomyndigheten, Sveriges pendant til Sundhedsstyrelsen, i går udgav.Rapporten var ganske iøjnefaldende, fordi den blandt andet forudså, at en tredjedel af Stockholms befolkning om halvanden uge vil være smittet med coronavirus.Læs også:Svensk beregning: Tredjedel af Stockholm ventes smittet med corona 1. majBommerten består imidlertid i, at myndighederne i forbindelse med rapporten i går oplyste, at der for hver af Stockholms bekræftede smittetilfælde var 1.000 uopdagede tilfælde.Hvis dette tal holdt, ville der være omkring seks millioner smittetilfælde i den svenske hovedstad - et tal, der langt overstiger byens indbyggertal.Siden har de svenske myndigheder erkendt, at der var tale om en fejl. Meldingen lyder, at man ikke er sikker på, hvad der er gået galt.- Vi ser på det i øjeblikket og gennemgår rapporten. Vi ved endnu ikke, om det bare er en tastefejl i rapporten, eller om der er tale om en fejl i beregningerne, lyder det fra Folkhälsomyndighetens pressechef, Christer Jansson, skriver SVT.Rapporten er nu fjernet fra myndighedernes hjemmeside og vil først blive udgivet igen, efter dens forfattere har gennemgået den.Voldsomt smittetalDR Nyheder bragte i går en nyhed baseret på rapporten, men uden henvisning til at seks millioner svenske hovedstadsborgere skulle være smittede.Hvordan fungerer flokimmunitet?Hvis tilstrækkeligt mange i et samfund er immune, stopper en sygdom med at sprede sig. Det kaldes flokimmunitet.Flokimmunitet skyldes, at det bliver svært for virus at spredes effektivt mellem de få, der ikke er immune. Det er altså en måde at beskytte hele befolkningen mod smitsomme sygdomme.I det danske børnevaccinationsprogram vaccineres der mod blandt andet mæslinger og røde hunde. Opbakningen til programmet er så stor, at der her i landet er flokimmunitet mod de sygdomme.Kilde: Jan Pravsgaard Christensen, Københavns Universitet.I stedet var der henvist til estimatet om, at en tredjedel af borgerne i Stockholm-området - svarende til omkring 600.000 mennesker - vil være smittede med Covid-19 om halvanden uge.Det er i skrivende stund uvist, om fejlen i rapporten har indvirkning på dette estimat.I forbindelse med estimatet talte DR Nyheder i går med Allan Randrup Thomsen, der er professor i eksperimentel virologi ved Københavns Universitet.Han udtalte, at det giver god mening, at Sveriges coronastrategi med få restriktioner vil føre til et højere smittetal end i andre lande, men at der med estimatet om 600.000 smittede Stockholm-borgere var tale om et overraskende højt tal på dette tidspunkt i virusudbruddet.Han pointerede samtidig, at han ikke var særlig tryg ved, at hele beregningen var baseret på matematiske modeller. Han afviste ikke, at tallet kunne være rigtigt, men "ren talberegning er kort sagt for spinkelt et grundlag, for så massive udmeldinger", lød vurderingen fra den danske professor.- I min verden er det for tidligt at melde sådanne resultater ud uden også at have faktuelle tal at bygge på, sagde han.I skrivende stund er der registreret 1.765 coronarelaterede dødsfald i Sverige.Landet adskiller sig fra mange andre lande i Europa ved at holde igen med restriktioner i forbindelse med coronaudbruddet.Det indebærer, at blandt andet skoler, butikker og caféer holder åbent. Sverige har nemlig flokimmunitet som en del af sin strategi.Den svenske strategi kan med tiden føre til en vis grad af flokimmunitet, og det kan hjælpe svenskerne med at afbøde en potentiel ny epidemi, men det koster samtidig flere menneskeliv i denne fase, påpeger eksperter.
Elliot Maxtas fra Katrineholm i Sverige er fire år gammel og elsker at bage.Og når han gør det, så er der en hel del mennesker, der ser med.På Instagramkontoen @elliotbakar (Elliot bager) kan man nemlig følge med ham i køkkenet, og det er der 100.000 mennesker, der så gør.Det var Elliots far, Oscar Tannlund på 35 år, der inspirerede Elliot til sin bagehobby, imens han var på barselsorlov for godt tre år siden.– Jeg forsøgte hele tiden at finde på aktiviteter sammen med ham, og en eller anden dag tænkte jeg, at det var på tide at introducere ham til bagning. Vi begyndte med at lave pandekager, og imens lavede jeg en film, som jeg sendte til Elliots mor.Elliots mor var så begejstret, at hun syntes, videoen skulle på Instagram.Her er et eksempel på en af videoerne fra Elliot Bakar (1 min):- Hurtigt fik den flere likes og kommentarer, end jeg nogensinde har fået på min egen profil, siger Oscar Tannlund, som helt fra begyndelsen har været meget bevidst om, hvorfor Elliots eksperimenter i køkkenet skulle deles med resten af internettet.- Elliot er født med Crouzons syndrom, og da han kom til verden, tænkte jeg, at jeg ikke ville vise ham frem nogen steder, fordi jeg syntes, han skulle beskyttes fra folks kommentarer og blikke, siger Oscar Tannlund og uddyber:- Men med Instagram-profilen opdagede jeg, at folk kunne få øjnene op for hvor fantastisk en dreng han er, og indirekte kunne vi vise, at det fint at se anderledes ud end gennemsnittet.Ekspert: Elliot er super karismatiskIdeen om at afdramatisere Elliots udseende har indtil videre vist sig at være en kæmpe succes.Hver gang når Oscar lægger en ny video ud med sin søn, får den tusindvis af positive tilbagemeldinger, og når familien er ude, møder de både børn og voksne, som gerne vil have selfie med Elliot.Faktisk er Elliot blevet et så stort navn i Sverige, at han til næste forår får sit eget tv-program.Elliot er født med Crouzon syndrom - en sjælden sygdom, hvor barnet fødes med varierende grader af sammenvoksning af kraniepladerne og ansigtsknogler. (© (Privatfoto))Rådgiver i sociale medier Mette Willert er ikke det mindste overrasket over, at alle falder på halen over Elliot Maxtas.- Når man ser videoerne på 'Elliot bakar', så ser man med det samme, hvor karismatisk Elliot er. Han har en stærk personlighed, og det er tydeligt, at han har det sjovt, når han står i køkkenet. Det betyder, at videoerne fremstår utrolig autentiske. Vi føler simpelthen, vi står sammen med ham i køkkenet, og det nærvær er der mange mennesker, der efterspørger på de sociale medier.En del af forklaringen på Elliots mange fans er uden tvivl også han alder, mener Mette Willert.- Folk kommer tit og spørger mig, 'hvordan får jeg succes på sociale medier?', og jeg siger som en grundregel, at hvis du har børn eller hunde, så er du godt på vej. De har nemlig en 'cuteness-faktor', som muntrer os op, uanset hvor dårlig en dag vi har haft, og det er der mange af os, der har brug for, siger Mette Willert.Før i tiden skulle Instagram være så poleret, nu er det uperfekte blevet perfekt.Mette Willert, rådgiver i sociale medierNår man tager et kig på Elliots profil, er det tydeligt, at det han har et syndrom ikke fylder ret meget. Videoerne handler for det meste om Elliot, der har det sjovt, og i kommentarsporet kan man tydeligt se, at folk bare synes, han er sød og nuttet, fortæller Mette Willert.- Profilen et klasseeksempel på, at Instagram er en platform for alle uanset hudfarve, og hvordan du ser ud. Han er simpelthen bare et glad barn, der er med til at nedbryde barrierer, forklarer Mette Willert.Samtidig tænker hun også, at Elliots ofte snaskede bageeksperimenter kan få folk til at gå i køkkenet.- Der er noget umiddelbart over at se på børn i et køkken, og madlavning bliver pludselig simpelt og overskueligt. Så der vil helt sikkert være folk – måske i især forældre, som tænker, at nu skal de i køkkenet med deres børn.- Før i tiden skulle Instagram være så poleret, nu er det uperfekte blevet perfekt. Vi kender jo alle til, at man kan tabe et æg på gulvet i ny og næ, ikke?Har du fået lyst til hyggeligt bageprojekt? Her er to nemme opskrifter på pandekager:
Mens store dele af Danmark har været lukket ned, har svenskerne håndteret coronapandemien langt mere liberalt. Skoler, fitnesscentre, barer og restauranter på den anden side af Øresund er derfor forblevet åbne under hele coronakrisen.DR Nyheders Annika Wetterling er taget en tur til Sverige for at forstå, hvorfor svenskerne stort set har valgt at gå enegang i en coronaramt verden.Kom med på bar, i fitnesscenter og på besøg hos Folkhälsomyndigheten, hvorfra den svenske Søren Brostrøm - statsepidemiolog Anders Tegnell - er blevet ansigtet på vores naboers corona-indsats.Kilder: Folkhälsomyndigheten, Sundhedsstyrelsen, Statens Serum Institut, Johns Hopkins University, SVT, Dagens Nyheter, Aftonbladet
22 svenske forskere, professorer og læger har taget bladet fra munden og kritiserer i hårde vendinger de svenske sundhedsmyndigheder.Med Sveriges statsepidemiolog Anders Tegnell i spidsen har myndighederne lagt en helt forfejlet strategi i coronakrisen, lyder det i et debatindlæg på DN Debatt.Læs også:Sveriges svar på Brostrøm får massiv kritik i mailsSvenskerne har holdt samfundet langt mere åbent end deres naboer, hvilket ifølge debatindlægget har været fatalt med ti gange så mange dødsfald som i eksempelvis nabolandet Finland.Derudover har det svenske svar på Sundhedsstyrelsen, Folkhälsomyndigheten, ved mindst fire lejligheder hævdet, at spredningen af coronasmitte var ved at flade ud, selvom det ikke var tilfældet.'Man har ikke været villig til at ændre sine anbefalinger, selv når Sveriges kurve radikalt har adskilt sig fra vores nabolandes,' lyder det blandt andet i debatindlægget på DN Debatt.'De folkevalgte, som har det overordnede ansvar, må gribe ind. De har intet valg.''Fra den 7. til 9. april døde der hver dag 10,2 personer pr. 1 million indbyggere i Sverige, mens det i Italien var 9,7. I Danmark var det 2,9, i Norge 2,0 og i Finland 0,9,' skriver de 22 forskere, professorer og læger, der henviser til de strammere restriktioner i nabolandene og efterlyser lignende i Sverige.Statsepidemiologen Anders Tegnell (th.) har stået i spidsen for de fleste pressemøder om coronavirus i Sverige. Her er han ved siden af repræsentanter for beredskabsmyndigheden, det officielle jobcenter Arbetsförmedlingen, Skolverket og Socialstyrelsen. (Foto: 10090 Claudio Bresciani/TT © Scanpix)Tegnell afviserManden bag den svenske coronastrategi, statsepidemiolog Anders Tegnell, afviser kritikken fra de 22 forskere.- For det første vil jeg afvise, at vi ikke har en gennemarbejdet strategi. Det har vi vist, at vi har. Det må stå for deres egen regning, siger Anders Tegnell, der anfægter brugen af dødstal i debatindlægget.- Dødstallene, de citerer, er forkerte, de stemmer ikke overens med de svenske dødstal, siger Anders Tegnell.Der er ofte et efterslæb af registreringer af dødsfald i de svenske opgørelser, så de reele dødsfald på de enkelte dage kan derfor senere vise sig at have været lavere, end hvad registreringerne af dødsfald i første omgang indikerer.Dermed er der ikke 10,2 personer pr. 1 million indbyggere døde fra den 7. til 9. april i Sverige, men reelt 5,9 personer pr.1 million indbyggere, hvilket dog stadig er et noget højere tal end for Sveriges nabolande.Anders Tegnell mener i det hele taget ikke, at den svenske strategi på den måde kan vurderes ved at sammenligne de svenske dødstal med nabolandenes.- Vi har haft en ulykkelig situation - særligt i sammenligning med vores nabolande - med smitte på plejehjem. I Stockholm (hvor langt de fleste dødsfald i Sverige er registreret, red.) undersøger man, hvordan det er sket, mens man i resten af landet arbejder hårdt på at forhindre, at det også sker der, siger Anders Tegnell på dagens pressemøde, hvor de seneste dødstal blev fremlagt.Det seneste døgn er der registreret 114 dødsfald efter smitte med coronavirus i Sverige.I Sverige har Folkhälsomyndigheten og statsepidemiolog Anders Tegnell spillet en noget større rolle i implementeringen af en coronastrategi, end det for eksempel har været tilfældet herhjemme, hvor regeringen i flere tilfælde er gået 'hårdere til værks', end hvad Sundhedsstyrelsens anbefalinger har lagt op til.- Man kan godt kalde det svenske styre for et slags ekspertstyre, siger Göran Von Sydow, som er direktør for det Svenske Institut for Europapolitiske Studier.- Den svenske forvaltningsmodel er meget unik. Regeringen spiller en ret lille rolle og samarbejder meget tæt med selvstændige myndigheder, forklarer Göran Von Sydow.Læs mere om forskellighederne i samspillet mellem sundhedsmyndighederne og regeringerne i Sverige og Danmark her.I alt har 1.033 personer nu mistet livet i Sverige efter smitte med coronavirus, men det tal kan med al sandsynlighed vise sig at blive højere, da der venter et efterslæb med indberetninger fra både hospitaler og plejehjem, der ikke alle steder i Sverige har meldt dødstal ind i løbet af påsken.Det oplyser Anders Tegnell på dagens pressemøde, hvor han også påpeger, at sammenligningen af dødstal i debatindlægget fra de 22 forskere, professorer og læger har endnu en svaghed, da en del lande - deriblandt Italien - alene registerer dødsfald, som indtræffer på hospitaler og sygehuse, hvilket gør det svært at sammenligne dødsfald på tværs af forskellige lande.
Danmark møder Sverige i den første af tre planlagte landskampe i efteråret i Rosborghallen i Vejle. Der venter ti kampe i ringen, som hver består af tre omgange af tre minutter. På grund af svensk afbud er de sidste to kampe ændret til klubkampe. Derfor er den samlede vinder det land, der vinder flest af de første otte kampe.
Næsten ét skyderi om dagen i gennemsnit.Det har gennem de seneste par år været virkeligheden i Sverige, der er plaget af stigende bande- og narkokriminalitet.Ifølge tal fra det svenske politi har der hvert år siden 2017 været over 40 skuddrab. Den 31. oktober i år var man oppe på 37.Men særligt ét af dem har sendt chokbølger gennem det svenske samfund.Det skete i august, da den 12-årige Adriana blev dræbt af en vildfaren kugle, forårsaget af krydsild mellem to bander.Det har skabt fornyet debat om de problemer, Sverige har med kriminelle bander og i det svenske integrationssystem.Ifølge flere politiske iagttagere har drabet tvunget den svenske statsminister, Stefan Löfven, til at forholde sig til problemerne. Og i september udtalte han sig på en måde, der er blevet tolket som et nybrud i den svenske debat.På direkte tv koblede han for første gang indvandringsproblemer i Sverige sammen med landets høje kriminalitet:- Når man har en indvandring, hvor integrationen ikke lykkes, så får vi sociale spændinger.- Har vi haft det?- Ja, det har vi haft. Det er derfor, regeringen vil ændre indvandringspolitikken.- Har vi haft så stor indvandring, at det har ført til øget kriminalitet?- Vi har ikke klaret integrationen godt nok.De svenske politikere er nu begyndt at kigge mod de danske bandepakker med hårde straffe, som blev nævnt flere gange i åbningsdebatten i den svenske Riksdag den 9. september.I videoen ovenfor kan du komme med Horisont til Sverige og møde Adrianas bedste veninde, Lilly Laslo. Hun er vokset op i en af de ghettoer, der nu får svenske politikere til åbent at diskutere, om den svenske integration er slået fejl. Og hun drømmer om at bruge musikken til at komme væk fra ghettoen.Udover videoen kan du også se mere til hende i Horisont ved at følge linket her.
En russisk fregat og et 145 meter langt fragtskib er onsdag formiddag kollideret i Øresund.Det oplyser Forsvarets Operationscenter.Hos Forsvarets Operationscenter fortæller vagthavende officer Klaus Thing Rasmussen, at der er tale om fragtskibet "Ice Rose", som er indregistreret i Majuro på Marshalløerne.Det fremgår af hjemmesiden vesselfinder.com, at skibet var på vej fra Sankt Petersborg i Rusland mod Göteborg i Sverige.- Klokken 10 får vi en melding om, at et civilt skib er kollideret med et russisk krigsskib lige syd for Drogden. Skibene er gået til anker, og vi har været i kontakt med "Ice Rose", som siger, at der ikke er tegn på vandindtrængning, siger Klaus Thing Rasmussen.Søværnets patruljefartøj "Najaden" er i området, hvor det observerer situationen.Kollisionen fandt sted syd for Drogden Fyr i Øresund. (Foto: ENRIC FONTCUBERTA)Klaus Thing Rasmussen fortæller, at "Ice Rose" foreløbig er tilbageholdt.- Men vi har ingen sanktionsmuligheder over for det russiske krigsskib, da det er russisk territorium, siger Klaus Thing Rasmussen.Danske myndigheder leder indsatsUd over "Najaden" er et observationsfartøj fra den svenske søredningstjeneste også til stede i området. Kollisionen er dog sket i dansk farvand, og derfor er det de danske myndigheder, som leder indsatsen.Hvad der var årsag til kollisionen, er endnu uklart. Det samme var udsynet over Øresund også i de tidlige timer onsdag på grund af en tæt tåge. Men om det har haft betydning, er altså endnu uvist.Der var tæt tåge omkring Øresundsbroen i formiddags, viser dette billede, som er taget kort tid efter kollisionen:Klaus Thing Rasmussen fortæller, at de foreløbige oplysninger tyder på, at skibene har sejlet i samme retning, da de stødte sammen.Ifølge netmediet Søfart sejlede det russiske krigsskib trods den tætte tåge med slukket AIS, som er et radiosystem til automatisk identifikation./ritzau/

"Det her er blodigt alvor"Sådan lyder det fra Frederik Elgh, der er lektor i virologi, til SVT.Han er med i en mailkorrespondance, hvor den svenske statsepidemiolog Anders Tegnell kritiseres i stærke vendinger for hans coronaindsats.Sammenlignet med Danmark svarer Anders Tegnells funktion til den, som direktør i Sundhedsstyrelsen Søren Brostrøm har. Det svenske svar på Sundhedsstyrelsen hedder Folkhälsomyndigheten.Og flere kendte forskere mener ikke, at Folkhälsomyndigheten håndterer coronasituationen godt nok. Det skriver SVT, der har set korrespondancen.Den svenske myndighed er tidligere blevet anklaget for at have undervurderet coronavirusset og for at handle for sent. Men denne gang er kritikken endnu hårdere.- Vi er næsten det eneste land i verden, som ikke gør alt, hvad vi kan for at mindske smittespredningen. Dette her er alvor, siger Frederik Elgh.Ifølge SVT bliver Folkhälsomyndigheten i beskederne beskyldt for manglende kompetencer og viden. En kritik Anders Tegnell afviser.- Vi er en myndighed på 500 personer med forskellige kompetencer. Der findes ingen andre i landet på vores niveau, siger han.Tegnell tegner de store linjerEn af dem, der er også er med i mailtråden, er Joachim Rocklöv, der er professor i epidemiologi og folkesundhedsvidenskab.I en af beskederne spørger han ifølge SVT til Folkhälsomyndigheten prioriteringer:- Hvor mange liv er de villige til at ofre for at undgå at lukke ned og risikere, at det får store konsekvenser for landets økonomi, spørger han blandt andet.Anders Tegnell afviser, at den svenske økonomi spiller ind i beslutningerne om, hvordan Sverige skal håndtere coronakrisen.- Økonomien kommer i anden række, siger han.Danmark har lukket sine grænser for at dække op for Covid-19-smitte. Sverige har modsat Danmark ikke lukket grænser for besøg. (Foto: CLAUS BJØRN LARSEN © Scanpix)Det er Anders Tegnell, der tegner de store linjer for Sveriges håndtering af coronasituationen lige nu.Læs også:DR møder Sveriges svar på Brostrøm i buffetkantine: Vi får se, hvem der klarer det bedstSverige håndterer på mange måder coronakrisen anderledes, end vi for eksempel gør her i Danmark. Først nu er man begyndt at sende gymnasie- og skoleelever hjem, og landets grænser er forsat åbne for EU-borgere. Butikker og centre er også åbne for kunder.Mere end 1.400 mennesker er lige nu konstateret smittet med coronavirus i Sverige.Hvorfor gør vi ikke som Danmark og resten af verden?De svenske journalister spørger gang på gang Anders Tegnell: "Hvorfor gør vi ikke som i Danmark og resten af verden?"Vi har spurgt ham om det samme, og han svarer blandt andet, at Damark og Sverige ikke umiddelbart kan sammenlignes, fordi det i Sverige i høj grad er de lokale myndigheder, der beslutter, hvad de synes, der er bedst:Han mener, Danmark har reageret lige lovlig hurtigt. Og at der fx er mange negative konsekvenser ved at lukke skolerne.- Man risikerer at sende en masse elever ud, som omgås en masse andre, med risiko for mere smitte for eksempel af de ældre. Og samtidig risikerer man, at sundhedsvæsenet mister arbejdskraft af samme grund:Mange svenskere har rettet deres kritik af Sveriges håndtering af coronavirusset direkte mod Anders Tegnell selv.Blandt andet vakte det undren, at Tegnell valgte at rejse til Somalia 8. marts for at hjælpe til med at opbygge det somaliske sundhedssystem, mens han overlod håndteringen af coronakrisen til sin stedfortræder.I begyndelsen af måneden gik et klip af Tegnell, der hoster i sine hænder under en pressekonference, viralt, hvilket han selv betegner som en del af en had- og mobbekampagne mod ham.


Svenskernes sommerferie sydpå er reddet.Fra den 30. juni kan vores nabofolk rejse til Grækenland, Kroatien, Spanien, Italien, Portugal, Slovenien, Frankrig, Island, Belgien, Schweiz og Luxembourg.Det oplyste regeringen på en pressekonference i Stockholm her til eftermiddag.Danmark er til gengæld ikke med på listen.- Vi fraråder rejser til vores nabolande, også for de der bor i grænseområderne, sagde den svenske udenrigsminister Ann Linde.Dermed er heller ikke rejser til Norge og Finland en mulighed for svenskerne.Statsminister: 'Mærkeligt at lukke for svenskere'Fælles for de ti rejselande på listen er, at de ikke udpeger svenskerne som uvelkomne.- Anledningen til at hæve rejseforbuddet for disse lande er, at de har besluttet at åbne for rejsende fra Sverige og øvrige EU, sagde den svenske udenrigsminister.Udenrigsminister Ann Linde på et pressemøde i Stockholm i dag. (Foto: 10040 Anders Wiklund/TT © Scanpix)Ministeren nævner desuden karantæneregler som årsag til, at Sverige ikke åbner for rejser til Danmark.Danmark vil netop ikke tage imod svenskere, bortset fra hvis de arbejder på den danske side af Øresund.De må rejse ind i DanmarkDet er kun personer med et "anerkendelsesværdigt formål", der må rejse ind i Danmark.Det er blandt andet:Personer, der bor eller arbejder i Danmark, herunder selvstændige erhvervsdrivende, der udfører arbejde i Danmark.Personer med en gyldig arbejdstilladelse, herunder også personer, der endnu ikke har udnyttet deres arbejdstilladelse, og hvis indrejse sker for at arbejde i Danmark.Personer, der skal levere varer eller tjenesteydelser til/i Danmark eller varer ud af Danmark, herunder også personer, der i erhvervsøjemed skal fragte varer ud af Danmark i personbil.Ægtefæller, faste samlevere, forældre og børn til en dansker, der er bosiddende i Danmark, eller til en herboende udlænding, såfremt det tilrejsende udenlandske familiemedlem i øvrigt lovligt kan indrejse i Danmark.Det gælder kun for personer med fast ophold i de nordiske lande og Tyskland. De kan rejse ind med en række formål, for eksempel hvis de er sommerhusejere, er kærester med personer med bopæl i Danmark, forlovede og bedsteforældre.Rigspolitiet og regeringen.dkStatsminister Stefan Löfven siger i et avisinterview i dag, at han finder det "mærkeligt", at Danmark har lukket for svenskere, selv om København har et højere smitteniveau end Skåne.Åbne skoler og restauranterSverige har været hårdest ramt af coronavirus i Norden. 5.041 har mistet livet, rapporterer svensk tv, SVT. 54.562 er smittede. Svenskerne har registreret over 100 nye tilfælde bare siden i går.Sverige har valgt en noget anden strategi i kampen mod coronavirus end de fleste andre lande. Blandt andet har landets skoler og restauranter på intet tidspunkt været beordret lukket.Anders Tegnell, som er Sveriges statsepidemiolog, har hele tiden hævdet, at Sverige har haft den mest udholdende strategi. Han er nu mere selvkritisk på baggrund af de høje dødstal i Sverige.
Da Danmark lukkede ned, sendte svenskerne deres børn i skole, gik til ishockey, handlede ind og spiste på restaurant.I skrivende stund er mange af de svenske skoler fortsat åbne, svenskerne må forsamle sig i grupper på op til 50 personer, og alle EU-borgere må rejse ind i Sverige.CORONA-TAL I SVERIGE OG DANMARKSVERIGE:3.046 personer er bekræftet smittede med Covid-19.209 af dem ligger på intensivafdelinger.92 er døde af coronavirus.DANMARK:2.010 er bekræftet smittede med Covid-19.109 af dem er indlagt på intensivafdelinger.52 er døde af coronavirus.Kilde: Sundhedsstyrelsen og Folkhälsomyndigheten.Med danske øjne kan det næsten se ud som om, svenskerne hele tiden er en uge bagud med tiltag mod coronavirussets spredning.Har de overhovedet forstået alvoren af situationen, spørger flere og flere.Læs også:Ingen nye svenske corona-tiltag i sjælden tale til nationen - og folket bakker op'Ja' er det korte svar fra Anders Tegnell. Han er statsepidemiolog ved Folkhälsomyndigheten og groft sagt Sveriges svar på Sundhedsstyrelsens direktør, Søren Brostrøm.De mindre indgribende tiltag mod coronasmitten i Sverige er ifølge ham et udtryk for en rationel og videnskabelig styring af krisesituationen. Noget han anser for at være den helt store forskel på Danmark og Sverige i de her coronatider.- Mit indtryk er, at de beslutninger, som Danmark har taget, er mere styret af politiske hensyn end af videnskabeligt funderede hensyn, sagde Anders Tegnell, da han gav interview til DR Nyheder for to uger siden.Samtidig har Mette Frederiksen flere gange begrundet de danske tiltag med argumentet:De beslutninger, som Danmark har taget, er mere styret af politiske hensynAnders Tegnell, Statsepidemiolog i Folkhälsomyndigheten- Det er vores klare overbevisning, at vi hellere skal handle i dag end at fortryde i morgen, sagde hun blandt andet på pressemødet den 11. marts, hvor store dele af Danmark blev lukket ned.Åbne skoler eller ej?DR Nyheder har spurgt Sundhedsstyrelsen, hvilke sundhedsfaglige vurderinger, der lå til grund for lukningen af skolerne.Svaret fra Sundhedsstyrelsen er, at det er en politisk beslutning og henviser derfor til Sundhedsministeriet.I et skriftligt svar fra Sundheds- og Ældreministeriet lyder det:- Lukningen af institutioner og skoler er sket i en forventning om, at det vil have en effekt. Det er fra andre smitsomme sygdomme kendt, at børn kan bidrage til smittespredning, hvorfor det sundhedsfaglige grundlag for lukning af institutioner og skoler på baggrund af Covid-19 er baseret på et forsigtighedsprincip.Spørger man Anders Tegnell, så ser den danske strategi dog lidt forhastet ud.Fra et svensk perspektiv ser det ud som, at man reagerer lige lovlig hurtigt i DanmarkAnders Tegnell, Statsepidemiolog i Folkhälsomyndigheten.- Fra et svensk perspektiv ser det ud som, at man reagerer lige lovlig hurtigt i Danmark, sagde statsepidemiologen i samme interview.Han mener ikke, at der ikke findes gode nok faglige beviser for at lukke alle skoler. Tværtimod kan det have meget negative konsekvenser, sagde han:- Eleverne kommer ud fra skolerne, er sammen med mange andre mennesker, og risikoen for, at smitten spreder sig til de ældre, som vi skal passe på, øges. Ud fra den videnskab, der findes, er de positive effekter mere tvivlsomme.En begrundelse, som står i kontrast til den, Mette Frederiksen fremlagde på pressemødet 11. marts:- Vi skal sætte ind, der hvor det virker, der hvor smitten spredes mest: (…) Daginstitutioner, skoler, uddannelsesinstitutioner, aktivitetstilbud, arrangementer, kollektiv trafik. Og derfor er det myndighedernes anbefaling, at vi lukker al unødvendig aktivitet ned på de områder i en periode, sagde hun.De svenske myndigheder har mere magtDen svenske regering og Folkhälsomyndigheten har lige fra begyndelsen håndteret coronavirusudbredelsen på en helt anden måde end den danske regering og Sundhedsstyrelsen.På de første mange pressemøder om coronavirusset stod Anders Tegnell uden den svenske statsminister ved sin side og præsenterede nye tal og tiltag, og dét billede illustrerer en del af forklaringen på forskellen.Statsepidemiologen Anders Tegnell (th.) har stået i spidsen for de fleste pressemøder om coronavirus i Sverige. Her er han ved siden af repræsentanter for beredskabsmyndigheden, det officielle jobcenter Arbetsförmedlingen, Skolverket og Socialstyrelsen. (Foto: 10090 Claudio Bresciani/TT © Scanpix)Den svenske regering har ansvaret for de beslutninger, der træffes, men landets skiftende regeringer har en lang tradition for at lytte godt efter, når eksperterne taler.- Man kan godt kalde det svenske styre for et slags ekspertstyre, siger Göran Von Sydow, som er direktør for det Svenske Institut for Europapolitiske Studier.De svenske myndigheder har mere magt end de danskeDrude Dahlerup, professor emerita i statskundskab ved Stockholm UniversitetDe svenske myndigheder har mere magt end de danske, og det gælder også sundhedsmyndighederne både til daglig og i krisetider som nu, forklarer Drude Dahlerup, som er professor emeritus i statskundskab ved Stockholm Universitet og adjunkteret professor på RUC.Ifølge hende betyder det rent praktisk, at ledelsen i Folkhälsomyndigheten har en del mere at skulle have sagt end Søren Brostrøm og Kåre Mølbak, som er henholdsvis den danske direktør for Sundhedsstyrelsen og chefen for Statens Serum Institut.Den danske politiske styring viste sig eksempelvis, da Søren Brostrøm gik ud og sagde, at grænselukningen var "en meget, meget tydelig politisk beslutning".- Det er ikke noget, der har ligget i værktøjskassen i den afbødningstrategi, som vi fremlagde i tirsdags, sagde han på et pressemøde 14. marts.Læs også:DR møder Sveriges svar på Brostrøm i buffetkantine: Vi får se, hvem der klarer det bedstSveriges myndigheder arbejder generelt mere selvstændigt, fordi Sverige ikke har ministerstyre som Danmark og de fleste andre lande i verden.- Den svenske forvaltningsmodel er meget unik. Regeringen spiller en ret lille rolle og samarbejder meget tæt med selvstændige myndigheder, forklarer Göran Von Sydow.Sveriges befolkningstæthed er på 25 indbyggere pr. kvadratkilometer. Danmarks ligger på 137, viser tal fra FN. (Foto: Linda Kastrup © Scanpix)Sveriges lave befolkningstæthed er en fordelMen de mere magtfulde svenske myndigheder er ikke den eneste forklaring på, hvorfor de to nabolande ser så forskellige ud i en krisetid med virus, der spreder sig.Sveriges markant lavere befolkningstæthed har også stor betydning for, hvordan krisen håndteres. Det påpeger både Anders Tegnell og Göran Von Sydow.Med en befolkningstæthed på cirka 25 indbyggere per kvadratkilometer har svenskerne over fem gange så meget plads at boltre sig på end danskerne med vores 137 indbyggere per kvadratkilometer, viser tal fra FN.Sverige har knap dobbelt så mange indbyggere som Danmark, mens Sveriges areal er ti gange så stort som Danmark.Hele øvelsen, når man skal bekæmpe smitten er social distancering, og det er jo nemmere i Sverige end i DanmarkChristian Wejse, speciallæge i infektionsmedicin, Aarhus UniversitetshospitalEn forskel, der ikke er til at kimse af, når en virusspredning skal holdes nede.- Hele øvelsen, når man skal bekæmpe smitten, er social distancering, og det er jo nemmere i Sverige end i Danmark. Det er snusfornuft, siger speciallæge i infektionsmedicin på Aarhus Universitetshospital, Christian Wejse.Stockholm Region er særligt hårdt ramt. 43 procent af dem, der er bekræftet smittet med Covid-19 kommer fra Stockholm Region, ifølge Folkhälsomyndigheten.- Men mange steder i Sverige er de jo næsten ikke ramt af smitten, og særligt forskellene på by og land er udtalte, påpeger Göran Von Sydow.Tvang eller frivillighed?Mens Danmark er blevet delvist nedlukket, og Mette Frederiksen har sat en alvorlig tone på pressemøderne, har Stefan Löfven kommunikeret på en anden måde.I en sjælden tv-tale søndag aften bebudede han "flere indgribende beslutninger", men betonede mest af alt den enkelte borgers ansvar for Sveriges sundhed og sammenhængskraft.Læs også:Ingen nye svenske corona-tiltag i sjælden tale til nationen - og folket bakker op- Vi skal tage ansvar for vores omgivelser og medborgere. Hver person har et tungt ansvar - hver og en, lød det i talen.Sidste gang en svensk statminister holdt en "tale til nationen" var i 2003. (Foto: 10040 Anders Wiklund/TT © Scanpix)Talen vidnede om en svensk strategi, der baserer sig mere på frivillighed end tvang, siger Göran Von Sydow:Folkhälsomyndigheten vil gerne have, at svenskerne ændrer deres adfærd frivilligtGöran Von Sydow, direktør og ph.d. i statskundskab- Folkhälsomyndigheten vil gerne have, at svenskerne ændrer deres adfærd frivilligt. Det skal være alle medborgeres ansvar. Svenskerne har en helt anden tilgang end danskerne.Frivilligheden ses flere steder i landet. Flere virksomheder, for eksempel det svenskejede Spotify, og offentlige myndigheder, som Skatteverket, Försäkringskassan og Arbedsförmedlingen, har selv valgt at sende medarbejdere hjem i karantæne. Det skriver Aftonbladet.Indtil videre har indgribende tiltag i stil med de danske dog ikke set dagens svenske lys. I stedet har den svenske regering forhandlet trepartsaftaler og krisepakker til erhvervslivet på plads med Riksdagens øvrige partier.Spørger man infektionslægen Christian Wejse, så mener han, at det var den rigtige beslutning at lukke de danske skoler.Han forholder sig skeptisk til den svenske strategi:- Når jeg ser de svenske tal for indlagte coronasmittede, så bliver jeg bekymret. Men hvis det viser sig, at svenskerne får en blødere kurve i antallet af folk, der indlægges på intensiv eller dør af Covid-19, så har de nok haft fat i den lange ende. Men det er stadig for tidligt at vurdere, siger han.Fortsat opbakning til Folkhälsomyndigheten trods kritikFolkhälsomyndigheten og Stefan Löfven har fået meget kritik for håndteringen af coronakrisen. En kritik der har været tiltagende, efterhånden som flere og flere europæiske lande har lukket ned.Der har været stor diskussion, om hvorfor regeringen ikke har taget teten på samme måde som i DanmarkDrude Dahlerup, professor emerita i statskundskab, Stockholm Universitet- Der har været en stor diskussion i medierne og befolkningen om, hvorfor regeringen ikke har taget teten på samme måde som i Danmark, siger Drude Dahlerup.Til gengæld har der, ifølge hende, været bemærkelsesværdigt fredeligt rent politisk.- Det er Anders Tegnell, der er den mest omdiskuterede person i Sverige, siger Drude Dahlerup.Læs også:Sveriges svar på Brostrøm får massiv kritik i mailsAllerede i februar udtrykte svenske forskere skepsis over for Folkhälsomyndighetens strategi:- Det virker, som om man vil nedtone det her for enhver pris, og jeg forstår virkelig ikke den strategi, sagde Björn Olsen, professor i infektionssygdomme ved Uppsala universitet til SVT.Senest har flere fremtrædende forskere underskrevet et åbent klagebrev til regeringen. En af dem, Sten Linnarsson, professor i molekylær systembiologi på Karolinska Institutet i Stockholm, kalder Folkhälsomydighetens faglige grundlag for "svagt" og "pinligt". Det skriver Dagens Nyheter.Hvis jeg var svensker, ville jeg ikke allerede begynde at sige, at den svenske måde at gøre det på er bedre end den danskeChristian Wejse, Infektionslæge, Aarhus UniversitetshospitalMen den svenske socialminister siger, at hun fortsat stoler på Folkhälsomyndighetens vurderinger, og det samme ser ud til at gælde for størstedelen af den svenske befolkning.Den seneste meningsmåling fra Novus fra sidste uge viser, at 61 procent har "ret høj" eller "meget høj" tillid til Folkhälsomyndigheten. Kun 11 procent svarer, at de har "meget lidt" tillid.- Regeringen har bakket op om Folkhälsomyndigheten indtil videre, men det er ikke umuligt, at den kommer til at ændre kurs og gøre noget andet, siger Göran Von Sydow.Hans vurdering er dog, at det ikke kommer til at ske lige foreløbig.- Man har set eksempler på, at politikerne har omrokeret myndighedernes ledelser, når de har lavet fejl, men det har slet ikke været på tale nu her, og regeringen bakker fortsat op om Folkhälsomyndigheten, så det tror jeg ikke kommer til at ske, siger han.Det er kun tiden, der vil vise, om den svenske eller danske strategi er mest holdbar, og med den svenske statsministers varsel om nye tiltag, så kan alting hurtigt ændre sig. Også i Sverige.- Hvis jeg var svensker, ville jeg ikke allerede begynde at sige, at den svenske måde at gøre det på er bedre end den danske, siger infektionslæge Christian Wejse.
Sveriges socialdemokratiske statsminister, Stefan Löfven, siger, at mange svenskere vil dø på grund af Covid-19.- Vi regner med, at tusinder vil dø. Vi kan lige så godt forberede os på det, siger Stefan Löfven i et langt interview med avisen Dagens Nyheter.Den svenske statsminister baserer det på udviklingen i andre lande.- Man må være ærlig og beskrive tingene, som de er, og på hvad vi tror. Jeg kan ikke sige nøjagtigt, hvor mange mennesker der bliver alvorligt syge, eller hvem der skal have intensivpleje, men det er det, vi planlægger efter og tager højde for, siger han.Samtidig understreger Stefan Löfven, at coronaepidemien formentlig vil vare længe endnu.- Vi må regne med måneder, ikke uger. Vi er nødt til at have det tidsperspektiv og ikke slappe af. Nu er det vigtigt at have disciplin - med håndhygiejne, ikke at møde ældre slægtninge og så videre, siger han.Löfven: 'Strategien er rigtig'Sverige har valgt en anden strategi end Danmark og mange andre lande. Skoler og daginstitutioner er forblevet åbne, ligesom restauranter og barer også er.Da Dagens Nyheters journalist spørger den svenske statsminister, hvad han mener om, at så mange andre lande har valgt en anden corona-strategi, svarer Stefan Löfven:- Jeg synes ikke, du skal dramatisere det for meget. Alle lande forsøger at finde ud af, hvordan man implementerer social afstand i praksis, og hvordan man styrker sundhedsvæsenet. Og så finder vi lidt forskellige måder at gøre det på.Derfor tvivler statsministeren heller ikke på, at strategien er den rette.- Strategien for at mindske spredningen af infektion er rigtig. Jeg lytter til dem, der har den største viden om epidemier, svarer Stefan Löfven.Sveriges statsepidemiolog, Anders Tegnell, sagde dog i aftes til SVT, at kampen mod coronavirusset i Sverige kunne godt have startet tidligere.Han forklarer den sene respons med, at mange ikke forstod alvoren i, hvad der skete i Kina.- Det var nok mange af os, der først så på Kina og tænkte: 'Det bliver måske ikke til så meget mere end det', siger han.Sverige, der tæller 10,3 millioner indbyggere, har registreret 373 dødsfald i forbindelse med coronavirus, mens 161 er døde med virusset i Danmark, der har 5,8 millioner indbyggere.Hvorvidt den danske eller den svenske strategi i forhold til coronavirus er den rigtige, kan man ikke afgøre, før epidemien er slut eller før, der findes en vaccine. Og det er nok først et år ude i fremtiden, som du kan læse om hér.Læs også:Derfor håndterer Sverige og Danmark coronakrisen så forskelligt

Det er en misforståelse, når Sverige får kritik for at have ladet coronavirusset slå sig løs i samfundet uden at have indført de nødvendige restriktioner.Det siger Michael Ryan, der er chef for Verdenssundhedsorganisationens (WHO) akutberedskab, skriver nyhedsbureauet TT.Michael Ryan roser Sveriges coronastrategi.- Jeg tror, at Sverige repræsenterer en fremtidig model. Hvis vi ønsker at vende tilbage til et samfund uden lukninger, skal samfundet tilpasse sig i en potentielt lang periode, hvor vores fysiske og sociale forhold skal tilpasse sig virusset, siger han ifølge TT.Væsentligt flere døde end i Norge og DanmarkSveriges strategi har ellers vakt opsigt i især de skandinaviske lande, hvor blandt andet Norge og Danmark har lukket skoler, barer og restauranter, og samtidig har set langt færre coronarelaterede dødsfald end Sverige.Sverige har ikke på noget tidspunkt lukket for eksempelvis skoler eller barer.443 smittet med coronavirus har mistet livet i Danmark, der har 5,8 millioner indbyggere. I Sverige, der har 10,2 millioner indbyggere, er tallet 2462.WHO's Michael Ryan mener alligevel, at Sverige har implementeret en god strategi.- Sverige har implementeret en meget stærk folkesundhedspolitik omkring fysisk afstand, pleje og beskyttelse af mennesker i plejehjem og mange andre ting, siger han.- Jeg tror, at der kan være erfaringer fra vores kolleger i Sverige. Igen vil jeg gerne understrege, at Sverige ikke har undgået at kontrollere for Covid-19, men har vedtaget en meget stærk strategisk linje for at kontrollere det i alle dele af samfundet, siger Michael Ryan.Löfven: Lukning vil ikke fjerne virussetTirsdag forsvarede den svenske statsminister, Stefan Löfven (S), landets strategi.- Der er lande med markant hårdere restriktioner end Sverige, der har højere dødsrater.- Det er nemt at tro, at lukning og isolering vil fjerne virusset, men så let er det ikke, sagde han ifølge TT.Sveriges statsepidemiolog, Anders Tegnell, har trods kritik flere gange stædigt holdt fast i, at Sveriges strategi er den rigtige. I søndags pegede han på, at flere lande, blandt andet Danmark, begynder at gå den svenske vej./ritzau/
Der er intet krukket eller arrogant over det, når Asta August siger, hun altid har følt, at skuespillet var noget, hun kunne falde tilbage på, hvis alt andet ikke blev til noget.Det trygge, sikre og måske lidt lette valg.Men Asta August er bevidst om, at det kan lyde lidt mærkeligt, når de fleste formentlig godt ved, hvor svært det er at komme ind på skuespillerskolen, og hvor eftertragtet det er at komme til at lave teater og film.Så ordene bliver sagt lidt tøvende og med en god portion ydmyghed.OM ROBERT-PRISENRobert Prisen uddeles lørdag 6. februar. Dr.dk zoomer derfor ind på flere nominerede i denne uge.Danmarks Film Akademi står bag uddelingen af Robert Prisen, som hylder dem, der har gjort sig bemærket inden for film- og tv-branchen i det forgangne år, og det er branchen selv, iform af kollegaer i FilmAkademiet, der nominerer kandidaterne og udpeger vinderne.Robert Prisen er blevet uddelt siden 1984 og er opkaldt efter skulptør Robert Jacobsen, der har skabt statuetten.- Jeg ved godt, at det er helt bagvendt, men man spejler sig jo meget i sine forældre og deres venner, og mange af dem, der var i mit liv, da jeg var barn, var jo skuespillere, siger Asta August.- Jeg har altid været en del af den verden, og det har givet mig en tillid til, at det også var en mulighed for mig, så jeg har altid tænkt, at jeg kunne blive skuespiller, hvis der ikke dukkede andet op.Det gjorde der egentlig også, inden Asta August drejede tilbage på det spor, hun havde været på i hele sin barndom.- Men det var langt mere grænseoverskridende for mig at læse på universitetet. Det var der ingen i min familie, der havde prøvet, fortæller hun.Asta August kom ikke ind på skuespillerskolen i Stockholm, men forsøgte i stedet i Aarhus, hvor hun havde hørt, at optagelsesprøverne skulle være noget sjovere, og hun kom ind i første forsøg. (Foto: Camila Bejarano Wahlgren © Asta Kamma August)Som du måske allerede ved eller har luret ud fra Astas efternavn, så udspringer hun af en af de største filmfamilier i Skandinavien. Asta August er datter af filminstruktør Bille August og skuespiller og instruktør Pernilla August. Og så er hun storesøster til Alba August fra Netflix-serien 'The Rain'.Efter flere teaterforestillinger og en række mindre roller i film og serier trådte Asta August i 2020 selv frem på den store scene med sin hovedrolle i TV2-serien 'SEX', der har givet hende en nominering til Robert Prisen.Dr.dk har fanget Asta August for at spørge, hvordan det var at vokse op i filmbranchen med en Oscar-vindende far og en mor, der har spillet med i flere 'Star Wars'-film, og hvordan det er at konkurrere med sin søster.Og så kan du også læse, hvad den 29-årige dansk-svenske skuespiller håber at opnå med en karriere, der i den grad har ligget i kortene.Om Asta Kamma AugustFødt 5. november 1991.Datter af Bille August og Pernilla August.Opvokset i Stockholm, hvor hun stadig bor.Har læst økonomisk historie på universitetet i Lund.Uddannet på Den Danske Scenekunstskole i Aarhus i 2017.Modtog i 2018 Reumert-prisen for årets talent for sin rolle som Ofelia i 'Hamlet'.Er nomineret til Robert Prisen i kategorien 'årets kvindelige hovedrolle i en tv-serie' for sin rolle i TV 2-serien 'SEX'.Asta August fik engang imellem lov til at være statist i sin far, Bille Augusts, film. Her til indspilningerne af 'En sang for Martin'. (© Asta Kamma August)En magisk barndomVi bliver i familien lidt endnu.For det er her, vi finder hovedårsagen til, at Asta er skuespiller.Men vi bliver nødt til at spole filmen cirka 25 år tilbage. Til Marokko, som Asta August husker det, hvor far Bille og mor Pernilla indspillede 'Jerusalem'. Og hvor Asta og Alba August var med. Ligesom de var så mange andre gange. Til optagelser i Los Angeles, Sydafrika, Italien eller et helt fjerde sted.Dog mest på hoteller med barnepiger.- Dem har jeg haft rigtig mange af, og de har alle sammen været rigtig søde, fortæller Asta August.For mor og far var på arbejde, og børn var som regel ikke velkomne, når der skulle optages film. Medmindre børnene altså kunne bruges i filmen, som det var tilfældet med 'Jerusalem'.Vi er samme køn, samme størrelse og samme type, så vi kan godt konkurrere om de samme roller, og det er ikke altid så fedt.Asta Kamma August om konkurrencen med søsteren Alba- Jeg fik lov til at være statist, og det husker jeg som en meget magisk oplevelse. Jeg skulle have noget gammeldags tøj på og løftes over i en træbåd. For mig var det jo bare en leg, hvor de voksne var med og tog legen alvorligt. Det er jo en drøm for ethvert barn, siger Asta August.Var det allerede der, du fandt ud af, at du skulle være skuespiller?- Det ville jeg ønske, at jeg kunne sige ja til. Det ville være en god historie, griner hun og fornemmer åbenbart en smule skuffelse over svaret i den anden ende af telefonforbindelsen.- Men det har da helt sikkert plantet noget i mig, for jeg husker det meget tydeligt. Det gjorde et stort indtryk. Og det gjorde det også, når jeg var med min mor på arbejde på Dramaten (det kongelige teater i Stockholm, red.). Det var også helt magisk at være med i hendes garderobe.Og lillesøster Alba var også med foran kameraet. (© Asta Kamma August)Hvem får rollen?Alba og Asta har spillet sammen siden, nemlig i en kortfilm fra 2018, hvor deres mor også var med, og Asta melder sig klar til at lave mere skuespil med sin halvandet år yngre søster.De to søstre sparrer med hinanden og støtter hinanden i en branche, hvor der ofte er mange om buddet, hvilket til tider kan være problematisk.- Vi er samme køn, samme størrelse og samme type, så vi kan godt konkurrere om de samme roller, og det er ikke altid så fedt, siger Asta August.Hvordan håndterer I det?- Vi prøver at fokusere på at være hinandens kollegaer og bakke hinanden op.- Og så prøver vi at insistere på, at rollerne ikke nødvendigvis bliver givet til den, der er bedst, men til den, der passer bedst til rollen. De leder jo ofte efter en bestemt type, og når man lærer det, så er det lettere at acceptere, at man ikke får rollen. For det er ikke sikkert, at jeg ville passe til de roller, Alba får. Og omvendt.Jeg kan godt forsvinde lidt fra mine venner, når jeg arbejder. Jeg går lidt i isolation. Men jeg prøver virkelig at holde fast i mine barndomsvenner, der ikke har noget med skuespil at gøre, så faget ikke kommer til at fylde hele mit liv.Asta Kamma August, skuespillerKan der opstå jalousi mellem jer?- Ja, 100 procent. Det er noget, vi begge to kæmper med og formentlig kommer til at kæmpe med hele livet. Den omstændighed forsvinder ikke.- Vi prøver at være åbne omkring det. Og der følger jo også en følelse af skam med, når man bliver jaloux på sin søster. Den skam kan være svær at gå rundt med alene, så vi prøver at tale om, at vi gerne må være lidt sure, vrede og kede af det. Så er det lidt lettere at komme videre.Nogle gange skal det "ventes ud", som Asta Kamma August formulerer det, hvor søstrene lige skal have lidt tid hver for sig.Men ikke ret lang tid.- Vi er så tætte. Vi er næsten pseudotvillinger, og vi kan ikke have store konflikter i længere tid. Det kan jeg ikke klare, for det elsker jeg hende for højt til. Det er for lille en ting til, at det kan fylde for meget, og vi er blevet bedre til at tale sammen. I starten var det sværere.- Jeg kan da godt sidde og tænke, at det kunne have været rart, hvis jeg havde haft lidt mere tid sammen med mine forældre, men jeg kommer måske selv til at gøre det samme, hvis jeg får børn engang. Det kan jeg ikke afvise. (Foto: Camila Bejarano Wahlgren © Asta Kamma August)Alt det grimme, mærkelige og sårbare skal fremOm Alba August har været inde i billedet til en rolle i TV 2-serien 'SEX' vides ikke.Men vi ved, at Asta August fik hovedrollen som Cathrine, og at hun måske får en af Danmarks fineste priser inden for skuespil for sin præstation i serien, hvor der, som titlen antyder, er både nøgne mennesker og sexscener.Men det er både kikset og usexet.Som skuespillere prøver vi at spejle mennesker, og vi prøver at spejle virkeligheden, men jeg oplever, at virkeligheden er meget mere skæv end det, der bliver vist i teater og film lige nu.Asta Kamma August, skuespiller- Jeg fik meget stor kunstnerisk frihed i 'SEX'. De havde stor tillid til mig, og vi var meget enige om, at min rolle også skulle være utiltalende, og at sex også kunne være både akavet og grimt.- Vi blev for eksempel enige om, at nøgenheden ikke kun skulle være koblet til noget seksuelt, og at der også skulle være nøgenscener, som ikke havde noget med sex at gøre. Vi prøvede hele tiden at undgå den stereotype seksualisering af kvindekroppen.Når den 29-årige skuespiller bliver spurgt, hvad hun drømmer om at opnå med sin karriere, handler svarene ikke om anerkendelse i form af priser eller store internationale roller.For Asta August handler det om personlig udvikling.- Jeg vil gerne komme til et sted, hvor jeg er helt fri i mine impulser, og hvor jeg som skuespiller ikke dømmer og udsletter mig selv, når jeg arbejder, siger hun.- Hvis jeg når dertil, så tror jeg, at al skævhed, queerness og alt det underlige, grimme, mærkelige og sårbare kommer ud. Og så håber jeg, det kan medvirke til, at andre mennesker ikke føler sig så alene, for de sider er jo i ethvert menneske.Asta August spiller hovedrollen Cathrine i tv-serien 'SEX', hvor forholdet til Simon (spillet af Jonathan Bergholdt Jørgensen) ikke kører på skinner. Serien kan stadig ses på TV 2 Play. (Foto: Nicolai Lok)I frivillig isolationOg hun arbejder hårdt for at nå dertil. Arbejdet fylder meget for Asta August.Sådan må det være, når man kommer fra en filmfamilie, og når stort set alle de venner, hun har i Danmark, er fundet på skuespillerskolen i Aarhus.Og når man som løst ansat skuespiller hele tiden bliver nødt til at tænke forud samtidig med, at man skal toppræstere i de job, man har gang i, hvis man altså har en ambition om, at der skal komme flere og bedre jobtilbud.Hvordan tackler du det?- Det ved jeg ikke, om jeg er så god til. Det er virkelig svært, så jeg kunne godt tænke mig, at nogen fortalte mig, hvordan man klarer det, griner Asta August.Men skuespilleren forsøger – understreger hun – ikke at lægge alt for mange planer for, hvad der gerne må ske i løbet af karrieren.- Jeg prøver at fokusere på de enkelte projekter og være i dem, og jeg er faktisk ret god til at gå ind i mine opgaver og nørde med dem. Jeg kan godt forsvinde lidt fra mine venner, når jeg arbejder. Jeg går lidt i isolation. Men jeg prøver virkelig at holde fast i mine barndomsvenner, der ikke har noget med skuespil at gøre, så faget ikke kommer til at fylde hele mit liv.Det er meget vigtigt for mig, at man søger efter skævhederne. Det er der nogle instruktører, der gerne vil, og det er vildt fedt.Asta Kamma August, skuespiller- For det kan det meget let komme til, både tids- og følelsesmæssigt. Jeg kan da godt sidde og tænke, at det kunne have været rart, hvis jeg havde haft lidt mere tid sammen med mine forældre, men jeg kommer måske selv til at gøre det samme, hvis jeg får børn engang. Det kan jeg ikke afvise.Lykkelig uden HollywoodSelv om Asta August ikke har sat sig ned med en coach for at lave en detaljeret karriereplan, så har hun klare ambitioner for, hvad hun vil opnå.Og det handler ikke om en hovedrolle i en stor Hollywood-produktion, selv om svaret kommer prompte, da dr.dks journalist spørger, om det var noget, hun kunne tænke sig.- Ja! Det kunne da være sjovt. Jeg har lyst til at prøve det meste, men det er ikke noget, jeg sigter efter, og jeg kan sagtens være et lykkeligt menneske uden at have været med i en Hollywood-film.- Nogle gange er det, som om at man først rigtig har succes, når man har fået international anerkendelse. Det giver jeg ikke så meget for, siger Asta August.Faktisk håber hun med sit skuespil at trække i en lidt anden retning end det polerede billede, Hollywood og filmbranchen generelt giver af verden.- Jeg vil vise alle sider af, hvad det er at være menneske, og jeg vil arbejde imod det perfekte. Som skuespillere prøver vi at spejle mennesker, og vi prøver at spejle virkeligheden, men jeg oplever, at virkeligheden er meget mere skæv end det, der bliver vist i teater og film lige nu.- Man skal turde gå derind, hvor det er grimt, svært og underligt at være menneske, og hvor man ikke går efter det perfekte.Det er ikke alle instruktører, der tør det, understreger Asta August. Og så føler hun sig ikke rigtig tilpas.- Det er meget vigtigt for mig, at man søger efter skævhederne. Det er der nogle instruktører, der gerne vil, og det er vildt fedt. For mig er det sværere at udfylde rollen, hvis jeg skal levere noget, der ligner et perfekt udtryk.Den 6. februar finder Asta August ud af, om hendes rolle som Cathrine i 'SEX' giver en Robert-pris for 'årets kvindelige hovedrolle i en tv-serie'.Anbefalinger fra Asta Kamma AugustHer er tre serier, som du ifølge den 29-årige hovedrolleindehaver i TV2-serien 'SEX' bør se.Kalifat (Netflix): - Virkelig spænende svensk drama/thriller-serie om unge, der tager ned til Syrien for at kæmpe for IS. Jeg synes, den kortlægger radikaliseringsprocessen på en kompleks og ægte måde. Den prøver at undgå klicheer eller stereotyper og drejer sig om rigtige mennesker, siger Asta Kamma August.I Know This Much Is True (HBO): - Det er måske den mest deprimerende nogensinde, MEN det skal ikke skræmme dig væk! For selvom temaet er tungt, så er det altså en tv-serie i topkvalitet. Alt ved serien er lækkert. Foto, lys, manus, musik og især skuespillet. Mark Ruffalo leverer en de vildeste præstationer, jeg nogensinde har set. Jeg stod op i min sofa og skreg i nogle af scenerne, fordi det var så godt.I May Destroy You (HBO): - Michaela Coel har skrevet, instrueret og spiller hovedrollen i den her serie, og hun har en hjerne, man bare vil kravle ind i. Hun er et geni! Se den!

Mandag begynder de første vacciner fra AstraZeneca at rulle ind over landets grænser, og Sundhedsstyrelsen har endnu ikke meldt ud, om den svensk-engelske medicinalgigants vaccine også skal bruges på personer over 65 år.Det har man ellers i både Sverige, Polen, Frankrig og senest Belgien, der har besluttet, at vaccinen ikke skal bruges på ældre personer. Også sundhedsmyndighederne i Tyskland har vurderet, at usikkerheden omkring vaccinen fra AstraZeneca var for stor.Der er flere, der fortæller os, at de simpelthen ikke ønsker at modtage en AstraZeneca-vaccine, og at de i stedet ønsker at vente til de får en, der beskytter bedre og er gennemtestet.Rikke Hamfeldt, seniorkonsulent ved Ældresagen- Man har ikke haft deltagere nok over 55 år i de kliniske studier, så man har ikke data nok til at se, hvor effektiv vaccinen er for ældre, fortæller Camilla Foged, professor ved Institut for Farmaci på Københavns Universitet.Læs også:Bitter kamp om vacciner: Følg striden mellem EU og AstraZeneca dag for dagUdover det dårlige datagrundlag står det klart, at AstraZeneca-vaccinen kun er omkring 60 procent effektiv mod henholdsvis 95 og 94,1 procent for de to vacciner fra Pfizer og Moderna. Derfor har Camilla Foged også en klar anbefaling til Sundhedsstyrelsen.- Når vi har to andre rigtig gode vacciner, så synes jeg, at vi skal prioritere at give dem til vores ældre.© ScanpixVaccinen fra AstraZenecaVaccinen er udviklet af Oxford Universitet og AstraZeneca. Den er blevet testet på 24.000 personer i fire kliniske forsøg fordelt mellem Storbritannien, Brasilien og Sydafrika.Forsøgene viste, at vaccinen var sikker, og at 60 procent færre blev smittet, når de var vaccineret, set i forhold til dem, der ikke var vaccineret.Vaccinen er dog primært testet i aldersgruppen 18-55 år. Vi ved derfor ikke, hvor godt den virker hos personer over 55 år endnu.Den blev godkendt af EU den 29. januar.Kilde: Det Europæiske LægemiddelagenturOg en vaccines effektivitet kan sagtens falde, når målgruppen bliver ældre. Kigger man på en helt almindelig influenza-vaccine virker den eksempelvis i 50-70 procent af tilfældene hos yngre raske mennesker. Og kun i 30-50 procent af tilfældene hos ældre.Derfor er AstraZenecas manglende data også et problem, siger Camilla Foged.- Jeg vil råde Sundhedsstyrelsen til at kigge tallene rigtig godt igennem. Jeg synes, man skal være meget forsigtig med at bruge medicin, der ikke er gennemtestet.Ældre vil ikke have AstraZenecaOg den manglende data på den ældre målgruppe er også noget, der i den grad skaber usikkerhed blandt de personer på over 65, der - som tingene ser ud nu - allerede kan få vaccinen fra på mandag.- Der er flere, der fortæller os, at de simpelthen ikke ønsker at modtage en AstraZeneca-vaccine, og at de i stedet ønsker at vente til de får en, der beskytter bedre og er gennemtestet, fortæller Rikke Hamfeldt, der er seniorkonsulent ved Ældresagen.Læs også:Ny vaccine på vej til Danmark: Den er langt mindre effektiv, så hvorfor skal vi have den?Flere af de ældre frygter, at et stik med den mindre effektive AstraZeneca-vaccine ikke vil ændre noget for dem.- Mange er bekymrede for, at deres håb om at få deres livskvalitet tilbage forsvinder, hvis de får en vaccine fra AstraZeneca, for så føler man sig ikke tryg nok til, at man ikke skal isolere sig, siger Rikke Hamfeldt.Derfor opfordrer man også Sundhedsstyrelsen til at målrette de mest effektive vacciner til de mest udsatte.- Jeg vil sige, at vi håber da meget, at der snart kommer en udmelding, men det er et frygteligt dilemma, fordi vi jo kun har et begrænset antal vacciner, og det kan derfor få indflydelse på hele vaccinekalenderen.Vaccineplan afhænger af beslutningenOg lige præcis vaccinekalenderen kan blive ramt hårdt, hvis vi går i Sveriges fodspor og vælger ikke at bruge den på personer over 65, vurderer DR's sundhedsanalytiker Anders Heissel.- Danmark har en aftale om AstraZeneca om vacciner til 1,6 millioner danskere. Derfor betyder det rigtig meget for vaccineplanen, hvis den kun kan bruges på personer under 65. Langt de fleste, der skal vaccineres, er jo ældre, siger han.Alligevel skyder Anders Heissel på, at vi kommer til at følge i fodsporene på lande som Sverige, Frankrig og Belgien.- Det vil være oplagt, at Danmark på lige fod med de andre lande kun anbefaler vaccinen til personer under 65.Han understreger samtidigt, at der skal til at træffes en beslutning.- De har travlt. Allerede fra på mandag vil 20.000 danskere kunne få vaccinen fra AstraZeneca, siger Anders Heissel.Sundhedsstyrelsen fortæller i en mail til DR, at de regner med at melde ud, hvordan AstraZeneca-vaccinen vil indgå i vaccinationsplanen senere på ugen.De skriver dog på deres hjemmeside, at du ikke selv kan bestemme, hvilken vaccine du får. Det er udelukkende op til Sundhedsstyrelsen.
Allerede tilbage i august meldte de russiske myndigheder ud, at de gik i gang med at vaccinere Ruslands befolkning mod covid-19 med landets egenproducerede vaccine Sputnik V.Det var hele tre måneder tidligere, end nogen andre lande var klar med et vaccinationsprogram.Udmeldingen fik da også en lang række vestlige eksperter til at rynke brynene, da den russiske vaccine endnu ikke var blevet grundigt testet.I går fik russerne så udgivet resultaterne fra deres fase 3-forsøg med vaccinen i det anerkendte videnskabelige tidsskrift The Lancet. Ved afprøvningen af ny medicin, er fase 3-forsøgene der, hvor forskerne tester, hvor effektiv medicin er og om den har nogle alvorlige bivirkninger.Resultaterne viser, at vaccinen er næsten lige så effektiv som de to første vacciner, der blev godkendt i Danmark og mange andre lande - nemlig vaccinerne fra Pfizer-BioNTech og Moderna.© Sputnikvaccine.comEn ny russisk stolthed?Russerne har opkaldt deres vaccine efter den første satellit, der blev sendt i kredsløb om Jorden - nemlig Sputnik V.Russerne overraskende alle - og især amerikanerne - da de i 1957 sendte satellitten Sputnik 1 op og begyndte et rumkapløb. Et kapløb, der på nogle måder kan minde om det kapløb om den første vaccine mod coronavirusset, der foregik i 2020.Russerne godkendte i august sidste år Sputnik V, og de var de første i verden, der blåstemplede en vaccine mod covid-19 - og på en måde kan man sige, at de endnu engang vandt et kapløb mod amerikanerne.Det skal dog siges, at de begyndte at vaccinere, før deres vaccine havde været igennem alle sikkerhedstests.Med en effektivitet på 91,6 procent er den russiske næsten på niveau med de 95 procent, som Pfizer-BioNTech-vaccinen når op på, og de 94,1 procent Moderna kan præstere.Men kan vi stole på, at den russiske vaccine virker?Ja, mener Ali Salanti, der er professor på Københavns Universitet, hvor han selv er ved at udvikle en dansk coronavaccine.- Jeg har aldrig været ret kritisk over for den russiske vaccine. Den er stort set identisk med, hvad Johnson & Johnson laver [amerikansk medicinalfirma, der også er på trapperne med en vaccine, red.]. Det, russerne har gjort, giver videnskabeligt mening, så jeg er ikke overrasket at den er effektiv, siger han.Bygger på samme teknologi som godkendt vaccineDen russiske vaccine bygger på en anden teknologi end de to vacciner, de først blev godkendt herhjemme. Teknologien bag er derimod mere traditionel - det er den samme, som den tredje vaccine, der blev godkendt herhjemme i sidste uge, fra AstraZeneca, bygger på.Ligesom AstraZeneca-vaccinen har russerne lagt opskriften på at nedkæmpe coronavirusset ind i en forkølelsesvirus. Det er altså den modificerede forkølelsesvirus, der udgør vaccinen.AstraZenecas vaccine er dog slet ikke ligeså effektiv som den russiske. Den har kun en effektivitet på omkring 59,5 procent.Men hvorfor egentlig det, når vaccinerne bruger samme teknologi?Ifølge Allan Randrup Thomsen, der er professor i virologi ved Københavns Universitet, kan det skyldes, at russerne bruger to forskellige forkølelsesvira.- Ved første dosis af den russiske vaccine får du ét forkølelsesvirus ind i kroppen og ved andet skud en anden variant af dette virus. Og det kan måske være det, der gør, at den er mere effektiv end AstraZenecas, siger han.- Med AstraZeneca-vaccinen får du to skud med det samme virus, og det kan gøre, at du udvikler antistoffer mod forkølelses-virusset og ikke coronavirusset, så det ved andet stik er mindre effektivt, siger han.Her ses en russisk forsker igang med at udvikle den russiske vaccine. Vaccinen lå allerede klar i sommeren 2020 og var, som russerne selv siger, den første registrerede vaccine mod covid-19. (© Sputnikvaccine.com)Testet på færre menneskerDe gode russiske resultater skal dog, understreger de danske forskere, ses i lyset af, at vaccinen er testet på en mindre gruppe mennesker.Hvor vaccinen fra Johnson & Johnson er testet på 43,783 mennesker og AstraZeneca på 24.000, bygger den russiske på 21.977 testpersoner. Og det kan give større usikkerhed i tallene - i hvert fald i forhold til Johnson & Johnson, vurderer Allan Randrup Thomsen.Et af problemerne med at teste på for få mennesker er, at der kan være aldersgrupper, hvor der simpelthen ikke er nok data til vurdere, hvor godt vaccinen virker.Det gælder for AstraZeneca-vaccinen, der i Tyskland kun er godkendt til folk under 65 år, da gruppen af ældre den blev testet på simpelthen var for lille.Og sådan er det også med den russiske, fortæller Allan Randrup Thomsen.- Hvis russerne forsøger at få vaccinen godkendt i EU, vil den muligvis ikke kunne anbefales til de ældre. Datamængden er simpelthen for lille for den gruppe.Bliver ikke godkendt i Danmark foreløbigtSelvom den russiske vaccine virker meget lovende, tror Allan Randrup Thomsen ikke, at vi skal regne med, den kommer til Danmark i løbet af de næste uger.- Selvom vi godt kunne bruge flere vacciner herhjemme, tror jeg ikke, den nødvendigvis godkendt i EU og dermed i Danmark. For selvom de russiske resultater ser gode ud, tror jeg, der er mange, der er skeptiske overfor, om Rusland kan holde styr på deres produktion i en større skala, siger han.- Rusland er kendt for at feje ulykker ind under gulvtæppet i stedet for at dele dem med resten af verden. Tænk bare på Tjernobyl eller Kursk-ulykken. Det forsøgte de at holde hemmeligt længe, så kan man på sigt stole på, at de vacciner, vi får er i orden.Ifølge The Guardian er Tyskland klar til at købe den russiske vaccine, hvis den bliver produceret i samarbejde med et firma i Tyskland. Og med sådan en løsning, tror Allan Randrup Thomsen på, at vi kunne godkende den russiske vaccine herhjemme.- Hvis den bliver lavet i Danmark eller Tyskland, har vi jo kontrol over produktionen - og så tror jeg for så vidt godt, myndighederne vil kunne godkende den, hvis alle data lægges frem.EU-Kommissionens formand Ursula Von der Leyen har dog meldt ud, at der skal mere data på bordet, hvis den russiske vaccine skal godkendes. EU vil desuden kræve, at den skal produceres i et EU-land.Vacciner mod coronavirusI Danmark er der på nuværende tidspunkt godkendt tre vacciner mod coronavirusset. Men der findes flere færdige vacciner, der bruges i andre lande. Her er de vigtigste:Johnson & Johnson: Amerikansk vaccine, der bygger på en forkølelsesvirus, hvor forskerne har sat opskriften på coronavirussets svaghed ind i. Virusset har overstået de sidste test og formodes at søge om godkendelse i USA og EU snart. Danmark har forudbestilt vaccinen.Sputnik V: Den russiske vaccine, der bygger på samme teknologi som den amerikanske fra Johnson & Johnson. Russerne bruger dog to forskellige forkølelsesvira. Argentina og Ungarn er allerede begyndt at vaccinere med den, og flere afrikanske lande har fået lovning om vacciner. Det vides ikke, om russerne vil forsøge at få den formelt godkendt i EU.Oxford/AstraZeneca: En svensk-britisk vaccine, der bruger samme teknologi som både russerne og amerikanerne fra Johnson & Johnson. Ved hjælp af et modificeret forkølelsesvirus lærer immunsystemet at bekæmpe coronavirusset. Vaccinen blev godkendt i sidste uge i Danmark.Sinopharm og CoronaVac: To kinesiske vacciner, der bygger på en tredje teknologi. Kineserne bruger dræbte partikler af coronavirusset til at lære immunsystemet om virusset, uden at man risikerer at blive smittet. Kun Ungarn i EU har godkendt en kinesisk vaccine.Pfizer/Biotech og Moderna: En tysk-amerikansk og en ren amerikansk vaccine. Begge bygger på RNA-teknologi - og indeholder altså slet ikke et virus. Det er første gang, sådanne vacciner er i brug. De er begge godkendt og i brug i Danmark.
Det skal igen være muligt at læne sig tilbage i nattoget, lukke øjnene og vågne op i midten af Paris eller Berlin.Det mener den svenske regering, der vil gøre togrejser til et alternativ til fly.Det svenske infrastrukturministerium gav torsdag Trafikverket og Trafikanalys 50 millioner svenske kroner og en opgave, der lyder, at de skal undersøge muligheden for at genindføre nattog til europæiske storbyer, for eksempel Paris eller Berlin fra Göteborg og Stockholm.Indtil slutningen af 2014 afgik der nattog fra København til flere europæiske storbyer - blandt andet til Berlin og Paris. (Foto: MIKAL SCHLOSSER © Scanpix)Billederne her, er fra en reportagetur, som fotograf Mikal Schlosser tog med nattoget i 1997. (Foto: MIKAL SCHLOSSER © Scanpix)Dengang i 1997 var Orlaf Jensen DSB's nattogsansvarlige på turen. (Foto: MIKAL SCHLOSSER © Scanpix)1 / 3Indtil slutningen af 2014 afgik der nattog fra København til flere europæiske storbyer - blandt andet til Berlin og Paris. (Foto: MIKAL SCHLOSSER © Scanpix)1 / 3Billederne her, er fra en reportagetur, som fotograf Mikal Schlosser tog med nattoget i 1997. (Foto: MIKAL SCHLOSSER © Scanpix)2 / 3Dengang i 1997 var Orlaf Jensen DSB's nattogsansvarlige på turen. (Foto: MIKAL SCHLOSSER © Scanpix)3 / 3De skal også undersøge, om man kan effektivisere bookingsystemet, der kan være besværligt, når det gælder grænseoverskridende togtrafik.Det bekræfter det svenske infrastrukturministerium over for DR Nyheder.Arbejdsgruppen skal undersøge muligheden for daglig togdrift, og de skal analysere omkostninger for toglinjerne, tidsplan for at sætte dem i drift, samt lægge en økonomisk plan for udgifterne, indtil de kommercielle tjenester kan finansiere sig selv, skriver det svenske infrastrukturministerium i en mail til DR Nyheder.Læs også:Grøn bølge skyller ind over EuropaNyheden bliver modtaget med begejstring hos Enhedslistens transportordfører, Henning Hyllested.- Det er en glædelig nyhed, at svenskerne vil nedsætte den her arbejdsgruppe. Den interesse, folk har for tog lige nu, er bare begyndelsen. Der er flere mennesker som vil tog, og derfor skal vi samarbejde med svenskerne, siger Henning Hyllested (EL).'For besværligt i dag'Han mener, at togtrafikken ud i Europa i dag er alt for besværlig og ineffektiv.Den svenske regering vil genindføre muligheden for at tage nattog til europæiske storbyer - som eksempelvis til Gare du Nord, en af de seks store jernbanestationer i Paris. (Foto: Eric Piermont © Scanpix)- Det er rigtig, rigtig besværligt i dag. Forbindelserne er langsomme, du skal skifte mange steder, og du kan ikke booke billetter til hele rejsen. Danmark og DSB skulle hoppe med på den idé og deltage i arbejdet, hvis det er muligt, siger Henning Hyllested.Han opfordrer derfor transportministeren til at se på sagen.Transportminister Benny Engelbrecht (S) kalder det "positivt, at der ses på mulighederne for at forbedre de internationale togforbindelser."I videoen herunder kan du se, hvordan det gik, da korrespondent for DR Nyheder Thøger Kirk forsøgte at komme fra Danmark til London uden at flyve:- Det er - som de fleste nok har oplevet - ikke altid lige nemt at sikre velfungerende grænseoverskridende togtrafik. Derfor vil vi meget gerne drøfte mulighederne med de svenske myndigheder, selvfølgelig med behørig hensyntagen til den indenlandske trafik, udtaler transportminister Benny Engelbrecht (S).Planen er, at analysen af muligheden for at genindføre nattog skal ligge klar hos den svenske regering den 30. april 2020.- Jeg tror, at mange flere ville vælge toget til udlandsrejser, hvis det var lettere at booke, siger den svenske infrastrukturminister, Tomas Eneroth (S) til Dagens Nyheter.Herunder kan du se klimaregnskabet for rejser fra Aarhus og til forskellige steder i verden.
Beslutningerne om, hvor mange vi må være sammen - eller om hele samfundet skal lukke ned som i foråret - skal også ved fremtidige sundhedskriser træffes af regeringen.Nærmere bestemt hos sundhedsministeren. Og hvis partierne i Folketinget er uenige, så må de vælte ministeren, lyder det fra den nuværende af slagsen, Magnus Heunicke (S).- Som jeg ser det, må det være et ansvar, som man som regering står på mål for og er parlamentarisk ansvarlig for over for Folketinget.- Så hvis regeringen rykker videre end det, Folketinget vil acceptere, og man mener, der er belæg for det, så er det sådan som i alle andre sager, at så har vi jo negativ parlamentarisme, siger han med henvisning til, at regeringen ikke må have et flertal imod sig.For os er det afgørende, at vi sikrer en langt større demokratisk kontrol og langt større åbenhed og transparens.Sophie Løhde, politisk ordfører for VenstreLæs også:Heunicke: Fester skyld i stigende smitteTilbage i marts måned gav samtlige partier Folketinget i al hast regeringen bemyndigelse til at kunne indføre forsamlingsforbud, begrænse private fester, diktere åbningstider i nattelivet og indføre krav om mundbind i den offentlige transport.Men flere af partierne har siden hen kritiseret regeringen for at have handlet 'enevældigt' og krævet, at sundhedshedsmyndighederne får mere indflydelse på de beslutninger, der træffes.Folketingets partier gav tilbage i marts regeringen vidtgående beføjelser for at kunne iværktsætte tiltag, der skulle stoppe coronasmitten hurtigt. (Foto: Ida Guldbæk Arentsen © Scanpix)Efter sommerferien pålagde et flertal uden om regeringen, at den inden udgangen af september skulle se epidemiloven, altså rammerne for håndteringen af coronakrisen, efter i sømmene.- Det er en kæmpe opgave. Den hidtidige epidemilov var mere end 100 år gammel og var ikke rustet til at håndtere den her pandemi, så vi måtte gennem to hastebehandlinger i Folketinget, siger Magnus Heunicke.Regeringen er dog klar til at sende et udkast til en ny epidemilov i høring og indkalde partierne til forhandlinger.- Vores mål er at få en bred aftale og en lov, som er så robust, at den også kan stå fremover og ikke skal ud i nye hastebehandlinger, siger Magnus Heunicke.Venstre: Regeringen vil omfordele magtenEt af de partier, der er klar til at rulle de beføjelser, som regeringen fik ved hastelovgivningen i marts tilbage, er Venstre.Partiet har fremlagt sit eget udspil til en ny epidemilov med en række forslag, der giver mere gennemsigtighed og beslutningsmagt til myndighederne.Blandt andet foreslår Venstre at oprette en national epidemikommission med repræsentanter for myndighederne, der har indstillingsret over for regeringen.- For os er det afgørende, at vi sikrer en langt større demokratisk kontrol og langt større åbenhed og transparens omkring beslutninger, så man kan skelne mellem, hvad der sundhedsfaglige beslutninger, og hvad der er ren politik, siger politisk ordfører for Venstre Sophie Løhde.Venstres politiske ordfører Sophie Løhde. (Foto: Henning Bagger © Scanpix)Venstre var tilbage i marts måned med til at give regeringen de beføjelser, som partiet nu er klar til at fjerne igen.Men dengang var der ingen, der ønskede at stå i vejen for, at regeringen kunne træffe hurtige beslutninger i forsøget på at få coronasmitten under kontrol, siger Sophie Løhde.- Derfor viste partierne i Folketinget en nærmest uset grad af tillid til regeringen, så den fik plads til at handle. Og det er den tillid, regeringen ikke altid har behandlet lige ordentligt, siger hun.Heunicke åben - men afviser svensk modelSundhedsminister Magnus Heunicke har nu indkaldt Folketingets partier til drøftelser om den kommende epidemilov.Den skal være på plads inden den nuværende lov udløber i marts med den såkaldte 'solnedsgangsklausul'.Venstres forslag om en epidemikommission med myndigheder og eksperter, der kommer med indstillinger til regeringen, er spændende, mener ministeren.- Jeg synes, det er en glimrende ide at få defineret klart, hvordan myndighederne spiller ind. Men jeg mener stadig, at det bør være sådan, at et Folketing til enhver tid kan se på, om deres regering agerer tilstrækkelig fornuftigt.Loading preview...Men der kan komme flere forskellige modeller i spil i de kommende måneder, lyder det fra Magnus Heunicke.- Om det skal være en egentlig epidemikommssion eller en indsatsgruppe, som den vi har, eller en tredje struktur, det må vi se på.- Der er mange lande, der har lavet forskellige modeller. Vi skal finde den danske model, og vores mål er altså at finde et setup i en lovgivning, som kan vare mange årtier frem.I Sverige har man en model, hvor det alene er en sundhedsdirektøren, der bestemmer. Er det vejen frem?- Det vil jeg ikke anbefale. Jeg mener, det bør være et Folketing, der har muligheden for at stille en minister til ansvar.
Aktionerne, der kædes sammen med Den Nordiske Modstandsbevægelse, udspiller sig på mange forskellige måder.Medlemmer fra bevægelsen sætter blandt andet klistermærker op rundt om i Danmark, og de har hængt en dukke i menneskestørrelse ned fra en bro med et skilt på, der advarer mod homoseksuelle. Ligesom medlemmer er sigtet for hærværk på den jødiske gravplads i Randers.Og de aktioner foregår ikke kun på dansk jord. Den nynazistiske bevægelse er til stede i hele Norden, og den har sit udspring i Sverige. Det er også her, bevægelsen styres fra af den svenske leder Simon Lindberg.Den Nordiske ModstandsbevægelseForeningen blev oprettet i 1997. Først i 2013 forsøgte organisationen sig med at oprette en gren i Danmark.Projektet blev ifølge Den Nordiske Modstandsbevægelse selv lagt ned kort tid efter, men det danske projekt blev startet op igen i 2017.I dag har gruppen flere såkaldte 'reder' i Danmark. Reder er gruppens eget ord for afdelinger, og afdelingslederne bliver kaldt redeledere.Foreningen har gennemført adskillige kampagner i Danmark, hvor der er blevet delt løbesedler ud.En af foreningens ledere, Jacob Vullum Andersen, er nu dømt for at have medvirket til at overhælde 84 jødiske gravsten på en gravplads i Randers med maling.Han medvirker i en ny P1 Dokumentar. Og i den lægger han ikke skjul på, at deres mål er at overtage magten i Norden:- Vi kommer til at bruge de midler, der er nødvendige, for at tage magten. Vi arbejder civilt og legalt, så længe vi har mulighed for at gøre det, lyder det fra Simon Lindberg.Alligevel understreger han i udsendelsen, at hvis der kommer en dag, hvor bevægelsen eksempelvis bliver forbudt, kan andre midler blive nødvendige:- Vi vil vi gøre alt for at tage magten i Norden. Hvis vi forbydes, må vi jo tage andre metoder i brug for at nå vores mål. Hvilke det bliver, må vi se, men vi kommer ikke til at opgive vores kamp, selvom organisationen skulle blive forbudt.Hærværk, vold og bombeattentaterI Finland er der allerede et midlertidigt forbud mod Den Nordiske Modstandsbevægelses aktiviteter, efter at et medlem af bevægelsen sparkede en forbipasserende omkuld til en demonstration i Helsinki. Offeret døde efter at have været indlagt efter episoden.Lige nu sidder et af de ledende medlemmer i bevægelsen i Danmark varetægtsfængslet. Sammen med én anden fra bevægelsen er han anholdt og sigtet for hærværk på den jødiske gravplads i Randers og for en række andre forhold, der også involverer hærværk og hadforbrydelser.Politiet tager sagen meget alvorligt, og de sigtede risikerer - hvis de bliver dømt - op til seks års fængsel.Selvom Simon Lindberg siger, at selve bevægelsen ikke laver den slags hærværk, siger han alligevel til P1 Dokumentar:- Vi gør ikke sådan noget, men jeg har forståelse for, at der findes folk, der gør det.'Overordentlig voldelig bevægelse'På bevægelsens hjemmeside ligger mange beskrivelser af de aktioner, medlemmerne udfører. Her skriver de også stærkt kritisk om jøder og indvandrere.Medlemmerne af den Nordiske Modstandsbevægelse bruger ordet race, når de diskuterer, hvem der ifølge dem bør have lov til at være i Norden, og hvem, der ikke bør. De benytter udtrykket 'racefremmede.'- Hvis den udvikling, vi ser nu, fortsætter, kommer det nordiske folk til at blive udryddet biologisk, så det må stoppes helt. Vi er nødt til at sende mange tilbage, så vi kan sikre vores overlevelse, siger den svenske leder Simon Lindberg til P1 Dokumentar.De nye nazister?I denne uges afsnit af 'Kriminelt' kan du se og høre to unge mænds historie. De blev draget af nazismen og blev en del af Den Nordiske Modstandsbevægelse, men er i dag ude af miljøet.Du kan se programmet ved at klikke her, og du kan få deres historie i artiklen ved at klikke her. Ligesom du kan høre hele P1 Dokumentars miniserie 'Nordfronten' her.Bevægelsen selv vil ikke anerkende ord som nazisme eller nazist, siger Simon Lindberg i dokumentaren. Men det er lige præcis de ord, som chefkonsulent ved Nationalt Center for Forebyggelse af Ekstremisme Chris Holmsted Larsen bruger om bevægelsen:- Man kan kalde dem nynazister, men man kan også kalde dem gamle nazister, fordi de er faktisk ret traditionalistiske med deres opfattelse af, hvad nazisme er, eller den måde de agerer på, siger chefkonsulenten og uddyber:- Hvis man kigger på deres svenske overbygning, har vi at gøre med en overordentlig voldelig bevægelse.I Sverige er tre tidligere medlemmer af Den Nordiske Modstandsbevægelse dømt for bombeangreb i Göteborg. Målet for angrebene var blandt andet flygtninge. Én mand fik livstruende skader.Terrorforsker: Bevægelsen bør forbydesDe bombeattentater, som har kobling til tidligere medlemmer af bevægelsen, får også terrorforskeren Magnus Ranstorp fra den svenske Forsvarshøjskole til at at mene, at gruppen bør karakteriseres som en terrororganisation.Se vores reporter Annika Wetterlings møde med det tidligere medlem af Nordfront, den danske del af Den Nordiske Modstandsbevægelse:Vil du se flere videoer fra DR Nyheders YouTubekanal, så klik her.Ifølge ham viser bombeattentaterne, at organisationen er voldsparat og ønsker at starte en racekrig, og derfor bør den forbydes.- Den Nordiske Modstandsbevægelse er en terrororganisation, og de har en voldsideologi, siger han og uddyber:- De vil jo starte en racekrig, og man vil med vold overtage magten i samfundet for at skabe et nordisk rige.Det finske medlem af bevægelsen, der sparkede en forbipasserende ned, blev idømt to års fængsel for grov mishandling, men blev halvanden måned efter overfaldet hædret af bevægelsens leder Simon Lindberg.I en dokumentar produceret for norske NRK bliver Simon Lindberg spurgt ind til netop den episode, og lederen ikke ser et problem i det.Til P1 Dokumentar siger han, at bevægelsen kun benytter vold i selvforsvar:- Vi er ikke en pacifistisk bevægelse. Vi anvender den mængde vold, der er nødvendig for at gøre det, vi gør. Vi tillader ikke offensive voldshandlinger. Medlemmer må ikke planlægge og begå vold.Hvor mange medlemmer bevægelsen har i Danmark eller på tværs af landegrænser, vil Simon Lindberg ikke komme ind på, men han vedkender, at de stadig er en relativ lille organisation.

Kampen mod coronavirusset i Sverige kunne godt have startet tidligere.Det erkender Sveriges statsepidemiolog Anders Tegnell, der er Sveriges svar på Sundhedsstyrelsens direktør, Søren Brostrøm.- Vi kunne godt være begyndt at kommunikere og diskutere, hvad vi skulle gøre endnu tidligere, siger Anders Tegnell til SVT.Han forklarer den sene respons med, at mange ikke forstod alvoren i, hvad der skete i Kina.- Det var nok mange af os, der først så på Kina og tænkte: 'Det bliver måske ikke til så meget mere end det', siger han.Sverige har - modsat Danmark og mange andre lande - ladet restauranter, caféer, skoler og børnehaver holde åbent under coronaepidemien.Og Anders Tegnell fra de svenske sundhedsmyndigheder regner ikke med, at beværtninger og institutioner kommer til at lukke ned på nationalt plan.– Det har jeg vældig svært ved at se - særligt når vi er kommet så langt i epidemien, som vi er nu, siger han.Sveriges statsminister, Stefan Löfven, siger, at Sverige skal regne med tusinder af dødsfald på grund af coronavirus. (Foto: Jonas Ekströmer/TT © Scanpix)Sveriges statsminister: Vi skal regne med tusindvis af dødeStatsminister Stefan Löfven kommenterede i går, at Sveriges strategi flittigt bliver diskuteret - også internationalt.- Jeg synes ikke, du skal dramatisere det for meget. Alle lande forsøger at finde ud af, hvordan man implementerer social afstand i praksis, og hvordan man styrker sundhedsvæsenet. Og så finder vi lidt forskellige måder at gøre det på, sagde Löfven i et interview med Dagens Nyheter.Samtidig siger den svenske statsminister, at han tror, at flere tusinde mennesker vil dø af coronavirus i Sverige.- Vi kan lige så godt forberede os på det. Når vi ser på, hvad der er sket i andre lande og den spredning af infektion, vi har haft i Sverige, er der meget bevis for det, sagde Stefan Löfven.Du kan læse mere om, hvorfor Sverige håndterer coronakrisen anderledes end blandt andet Danmark her.
Med hiv og sving og efter fire måneders tovtrækkeri ser det ud til, at der bliver dannet en regering i Sverige. Det sker dog ikke uden højlydt kritik og svulstige beskyldninger om at "blive ført bag lyset " og "historiske fejltagelser".De hårde ord er rettet mod de to borgerlige partier De Liberale og Centerpartiet, der i eftermiddag meddelte, at de nu vil bakke op om den socialdemokratiske leder, Stefan Löfven, som landets statsminister.Anna GaarslevAnna Gaarslev er DR's Europakorrespondent med særligt fokus på Skandinavien og Sydeuropa.Centerpartiet og De Liberale har ellers hidtil været i den borgerlige blok, Alliancen, sammen med Moderaterne og Kristendemokraterne.Og dagens udmelding ser da også ud som dødsstødet til den borgerlige alliance, lyder det fra DR's Europakorrespondent, Anna Gaarslev.- Den (Alliancen, red.) er jo grunden til, at man i 2006 med borgerlige øjne brød det, man kaldte et socialdemokratisk magtmonopol. Så når der ikke længere er en bred borgerlig alliance, er der heller ikke et borgerligt alternativ, siger hun og fortsætter:- Hvis det her kan fungere, så har Socialdemokraterne bragt sig meget mere ind i midten af svensk politik. Og selvom de har givet sig meget på nogle politiske spørgsmål, er det her en festdag for dem alene på grund af det faktum, at det er lykkedes at splitte den borgerlige alliance, siger hun.Ulf Kristersson holdt i eftermiddag pressekonference og udtrykte sin skuffelse over beslutningen fra Centerpartiet og De Liberale. (Foto: 10070 Jessica Gow/TT © Scanpix)Kort efter de fire partier Socialdemokraterne, Miljøpartiet, Centerpartiet og De Liberale i eftermiddag meddelte, at de var blevet enige om en aftale, der muliggør en ny svensk regering, haglede kritikken ned over de borgerlige ledere.Jeg er skuffet og beklager, at de vælger at forlade Alliancen,Ebba Busch, KristendemokraterneModeraternes leder, Ulf Kristersson, der også har meldt sig som statsministerkandidat, kaldte beslutningen en "historisk fejltagelse" og spåede, at det ville få store konsekvenser for det fremtidige politiske samarbejde.Også Kristendemokraternes leder, Ebba Busch Thor, udtrykte bekymring over, at flere års borgerlig alliance i Sverige er brudt og fastslog, at de borgerlige vælgere var blevet ført bag lyset.- Kristendemokraterne ser stadig Ulf Kristersson som statsminister i Sverige. Jeg er skuffet og beklager, at de vælger at forlade Alliancen, sagde hun.Store indrømmelserMed opbakning fra de to borgerlige partier ser det ud til, at Stefan Löfven kan stille op i Rigsdagen uden at få et flertal imod sig.Læs også:Centerpartiet: Nej tak til Stefan Löfven som svensk statsministerDet er dog ikke mere end en måned siden, at Centerpartiet sidst vendte tommelfingeren ned til muligheden for en socialdemokratisk statsminister. Men der ser iden kommet en del indrømmelser på bordet, siger Anna Gaarslev.- Det handler blandt andet om en skattereform med et borgerligt aftryk og om lavere indgangslønninger til flygtninge og indvandrere, siger hun og forklarer, at man hidtil har haft en heftig debat om begrænsningen af private aktører i den offentlige velfærd, sådan som Socialdemokraterne og Venstrepartiet ønskede det.- Men den tanke er nu også begravet, siger hun og henviser til, at det netop har været vigtigt for Centerpartiet at begrænse indflydelsen fra såvel Venstrepartiet som det indvandrerkritiske Sverigedemokraterne.Sverigedemokraternes leder, Jimmie Åkesson, har også kritiseret de borgerlige partiers opbakning til Stefan Löfven. (Foto: TT News Agency © Scanpix)Svenskerne gik til valg i september, men i månedsvis har partierne ikke formået at finde en statsministerkandidat og en regering, som ikke havde et flertal imod sig - blandt andet fordi flere af partierne har nægtet at lade Sverigedemokraterne få politisk indflydelse.Værre at ryge udSelvom det nu ser ud til, at der kan komme en afslutning på de mange måneders forhandlinger, bliver det dog ikke uden debat, siger Anna Gaarslev.- Det er næsten sikkert, at denne her model går igennem, men det bliver ikke uden sværdslag. De Liberale siger formentlig også ja. De har også har fået en del indrømmelser og er stadig splittede, men udsigten til at skulle ryge helt ud, hvis der bliver udskrevet nyvalg er værre, siger hun og henviser til, at det borgerlige parti står til at komme under spærregrænsen.Baglandet i både De Liberale og Centerpartiet skal mødes i løbet af weekenden, før man endeligt kan bakke op om regeringsaftalen, oplyser Sveriges Radio.Og på onsdag skal Rigsdagen i Sverige for tredje gang stemme om en statsminister.De fire partier, som i dag har fremlagt en aftale, har ikke flertal tilsammen i Rigsdagen. Stefan Löfven er således afhængig af, at alle andre partier ikke vælger at stemme imod ham, hvis han skal fortsætte som statsminister.
Søde beskeder i indbakken fra nær og fjern. Bevingede ord fra nogle af de mest kompetente konditorer i Danmark. Og opmærksomhed fra omkring 1,3 millioner ugentlige seere.Sådan er det at være vinder af 'Den store bagedyst'.Men for Frederikke Legaard, der sidste efterår bagte sig til sejr i 'Bagedysten', er fortællingen ikke udelukkende rosenrød og sukkersød.© DrDen Store Bagedyst 2020Den populære bagekonkurrence er tilbage med sin niende sæson, og du kan se med hver lørdag klokken 20 på DR1 og allerede fra klokken 18 på DRTV.Timm Vladimir er endnu engang vært, og Katrine Foged Thomsen og Markus Grigo er atter dommere, når ti håbefulde bagetalenter dyster om at blive Danmarks bedste amatørbager.Husk, at du også kan se alle de tidligere sæsoner af 'Den store bagedyst' på DRTV her.For selvom sejren har åbnet mange døre og opfyldt mange drømme for det 25-årige talent, betød den også, at hun i en periode vågnede op med præstationsangst og ondt i maven.Dén del vender vi tilbage tilFor én er sikkert; hun fortryder ikke et sekund, at hun i sin tid meldte sig til 'Den store bagedyst'.- Det var vildt sjovt og meget lærerigt. Jeg kunne rigtig godt lide det her positive pres, der blev lagt på os, hvor man sindssygt hurtigt skulle finde på geniale idéer og føre dem ud i livet.- Og nu, hvor den nye sæson nærmer sig, har jeg tænkt lidt over, om jeg ville kunne holde til at gøre det igen. For det er uden tvivl det hårdeste, jeg nogensinde har været med til. Men det tager intet fra, at det også var en tid, hvor der var en vild fordybelse på et kreativt og teknisk plan. Og det nød jeg rigtig meget, fortæller Frederikke Legaard.Uge efter uge imponerede hun dommere og seere med sine originale påfund og særegne stil, om det så var en saftig lemon drizzle cake udformet som et te-bord, en glazekage inspireret af en dyb, svensk skovsø komplet med badebro og åkander eller et par cute krebsekajkager med dildsmag.Se, hvordan det gik til, da Frederikke Legaard blev udråbt som vinder af 'Den store bagedyst' i 2019.Men det var også lidt af en omvæltning for den dengang 24-årige kunststuderende at blive et kendt ansigt.For efter programmerne var blevet optaget op til sommerferien i 2019, rejste Frederikke Legaard til New York på udveksling i forbindelse med sit studie. Så da 'Den store bagedyst' rullede over skærmen sidste efterår, befandt hun sig altså på den anden side af Atlanten.- Jeg havde lidt efterladt hele oplevelsen i Danmark og taget hul på en ny i New York. Og midt i dét skulle jeg så pludselig tage stilling til at se mig selv blive formidlet på landsdækkende tv og sidde og lave telefoninterviews klokken to om natten på grund af tidsforskellen. Det var meget surrealistisk, siger hun.Det var blandt andet kreationer som denne svenske skovsø-kage, der bjergtog dommerne, da Frederikke Legaard var med i 'Den store bagedyst'. (© Dr)Pludselig ringede kendis-kokMed sejren fulgte der i sagens natur kun endnu mere opmærksomhed fra pressen og begejstrede seere, der ville se, hvad den nye 'Bagedyst'-stjerne skulle drive det til, efter hun havde vundet.Tilbuddene begyndte også at rulle ind. Så da hendes udvekslingsophold i USA var slut, bestemte Frederikke Legaard sig for at tage orlov fra sit studie på Gerrit Rietveld Academie i Amsterdam og i stedet blive i Danmark for at se, hvad hun kunne få ud af de mange døre, der nu åbnede sig foran hende.Og en af de første store muligheder kom, da hun en kold vinterdag stod på gaden på Nørrebro i København og kiggede ned på det fremmede telefonnummer, der tonede frem på den ringende telefon.Da hun tog den, var stemmen i den anden ende Claus Meyers. Han blev selv et kendt ansigt i en ung alder, da han lavede tv-programmet 'Meyers Køkken' tilbage i 90'erne.Siden er han blevet en af Danmarks mest kendte gastronomiske iværksættere, der blandt andet er manden bag Meyers-koncernen og læssevis af kogebøger, ligesom han også er en af grundlæggerne af Noma og en lang række andre restauranter i ind- og udland.- Jeg blev helt paf, han er jo et af de dygtigste mennesker inden for dansk madkultur. Jeg regnede ikke med, han overhovedet havde set programmet, griner Frederikke Legaard.Men det havde Claus Meyer. Han roste 'Bagedyst'-vinderen for hendes åbenlyse evner og tilbød også sin hjælp, så hun nemmere kunne navigere i den overvældende interesse.- Han kunne spejle sig i min situation, og han blev lidt en mentor for mig, som jeg kunne snakke forskellige tilbud igennem med, fordi jeg var i tvivl om så mange ting, siger Frederikke Legaard og fortsætter:- Han var helt vildt sød og forklarede mig også, at jeg ikke nødvendigvis skulle smede, mens jernet var varmt. Åh, hvor jeg hader det udtryk, i øvrigt! Det vigtigste var derimod at finde ud af, hvad mit mål med mad er, og så tage det med ind i alle projekter. Det har jeg virkelig taget til mig.Opkaldet fra den succesfulde kok resulterede også i et samarbejde mellem 'Bagedyst'-vinderen og Claus Meyer, og i juni kunne Frederikke Legaard så stå med snuden mod ruden og se sine helt egne flødeboller blive solgt i alle Meyers Bageri-butikker i København.I samarbejde med Claus Meyer stod Frederikke Legaard i sommer bag disse flødeboller. (© PRIVATFOTO)'Bagedyst'-vinderen var med i hele udformningen af flødebollen. Lige fra smag og udseende til, hvordan indpakningen skulle tage sig ud. (© PRIVATFOTO)Flødebollen består af vaniljeprikket solbærskum på en pistaciekiksebund smagt til med citronskal og siden overtrukket i hånden med hvid chokolade håndfarvet i sart sommergrøn med et mørkerødt penselstrøg. (© PRIVATFOTO)1 / 3I samarbejde med Claus Meyer stod Frederikke Legaard i sommer bag disse flødeboller. (© PRIVATFOTO)1 / 3'Bagedyst'-vinderen var med i hele udformningen af flødebollen. Lige fra smag og udseende til, hvordan indpakningen skulle tage sig ud. (© PRIVATFOTO)2 / 3Flødebollen består af vaniljeprikket solbærskum på en pistaciekiksebund smagt til med citronskal og siden overtrukket i hånden med hvid chokolade håndfarvet i sart sommergrøn med et mørkerødt penselstrøg. (© PRIVATFOTO)3 / 3Følte sig fanget i rollen som kagekoneI samme periode kunne den kunststuderende Frederikke Legaard også bryste sig af at være udstillet på et dansk galleri med sin kunst for første gang. Hvor hendes første værk i øvrigt blev solgt efter blot 22 minutter.Men selvom det øjensynligt kører meget godt med karrieren for Frederikke Legaard, har det ikke været nemt for hende at nå til, hvor hun er i dag.Det var nemlig en livsomvæltende oplevelse for hende at blive landskendt på ingen tid, som man bliver det, når man vinder 'Den store bagedyst'.- Jeg forlod et land og en lejlighed, mens jeg var almindelige Frederikke, og så kom jeg hjem til en underlig drøm, hvor alle kendte mig. Det var dét, der gjorde, at oplevelsen var ret intens. Der var en periode, hvor det var meget overvældende, siger hun.Engang stod jeg i det grimmeste tøj i verden og købte tamponer i Netto, da jeg opdagede, at der var nogle, der stod og filmede mig.Frederikke LegaardDa hun stillede op i 'Den store bagedyst' var det vigtigt for hende, at kagerne talte for sig selv. Og Frederikke Legaard endte med bevidst at holde igen med sin personlighed, fordi hun gerne ville fremstå ordentlig og i et positivt lys, så det primært var kagerne, der løb med opmærksomheden.- Men når man vinder, kommer der jo også opmærksomhed om ens person, og jeg blev lidt fanget i en rolle, jeg ikke kunne genkende. Jeg følte, der var en masse forventninger til, hvad jeg skulle. Selvom det jo primært var noget, der foregik oppe i mit eget hoved, var det svært for mig at navigere i, siger hun og fortsætter:- Det var, som om jeg skulle lave kager resten af livet. Og jeg fik flere hundrede forespørgsler på bagearrangementer med specifikke kagebestillinger. Men jeg har ikke sagt ja til et eneste, for det gjorde mig ikke glad. For mig var deltagelsen et udtryk for min passion for konditorfaget. Men det har aldrig været det, jeg skulle leve af resten af livet.Da Frederikke Legaard var på udveksling i New York, gik hun på Pratt Institute School of Art. Hun havde også sit eget atelier, hvor hun kunne udfolde sine kunstneriske evner. (© PRIVATFOTO)Blev filmet i smug i NettoDet var faktisk så overvældende for Frederikke Legaard at blive et kendt ansigt, at hun fik en ny opfattelse af sig selv. Og en usund en af slagsen.- Det fuckede mig lidt op, hvis jeg skal være ærlig. Jeg tror ikke, der er nogen, der kan forberede sig på, hvordan det er. Og jeg har fået øjnene op for, at jeg i grunden nok er et ret privat og akavet menneske.Hun beskriver, hvordan hun oplevede, at hun i sin nyfundne rolle som offentlig person fik et forkludret selvbillede.- Man bliver umenneskeliggjort og gjort til et vandrende objekt. Engang stod jeg i det grimmeste tøj i verden og købte tamponer i Netto, da jeg opdagede, at der var nogle, der stod og filmede mig.Opmærksomheden fra fremmede mennesker blev for meget for Frederikke Legaard, der udviklede en usund selvopfattelse, fordi hun var bange for at træde ved siden af og gøre noget, der kunne blive opfattet forkert. (Foto: Betina Garcia © Dr)Den slags oplevelser betød, at Frederikke Legaard begyndte at være bekymret for, om folk hele tiden kiggede på hende.- Det gjorde de jo nok ikke, men måske gjorde de alligevel. Det var enormt svært at tænke klart omkring, siger Frederikke Legaard og forklarer, at hun lige så stille glemte, hvordan hun plejede at være, fordi hun begyndte at tænke sig selv som en offentlig person, der hele tiden skulle opføre sig pænt og undgå at havne i eventuelt kompromitterende situationer.Hun var bange for at sige eller gøre noget forkert og endte i stedet med ikke at sige eller gøre særlig meget.Men da en veninde sagde, at hun "var blevet lidt kedelig", blev det et vendepunkt for Frederikke Legaard.- Det var prikken over i'et. Jeg vil ikke være kedelig, griner hun og fortsætter:- Så dér besluttede jeg mig for, at jeg ville give mig selv lov til at være mig og ikke tænke over, hvad andre synes. Om det så er at tisse bag en bil, når jeg er fuld, sidde og græde på en café, skændes med min mor i Ikea eller holde i hånd med en, jeg ses med. Jeg er også bare et menneske, som skulle give mig selv lov til at være her og fejle.- Hvilket resulterede i, at jeg fik bøde på 1.000 kroner af en politibetjent på hest for at gå over for rødt på Strøget, griner hun.Frederikke Legaard er færdig med at bekymre sig om, hvad andre mener om hende og gør nu, hvad der passer hende. Om det så er at holde i hånd offentligt, tisse i en busk eller som her iklæde sig en replika af et ikonisk Britney Spears-outfit. (© PRIVATFOTO)Vågnede med hjertebanken og mørke tanker2020 har for de fleste vedkommende været uforudsigeligt og på mange måder beklædt med store frustrationer og besværligheder.Det samme gør sig gældende for Frederikke Legaard, der stod over for et forår fuld af workshops og samarbejder, som imidlertid blev lukket ned på kort tid ligesom aktiviteterne i resten af verden.Men nu, et halvt år senere, tænker hun, det egentlig var sundt for hendes psykiske velbefindende, at stikket blev trukket.- Når jeg kigger tilbage, har jeg ikke håndteret min nye situation optimalt. Jeg står selv for al kommunikation og har selv taget imod alle henvendelser. Og set i bakspejlet kunne det nok have været meget smart med en agent, erkender hun.I mange uger vågnede jeg med et sug i maven, når alarmen ringede. Og jeg begyndte at tjekke min telefon hvert femte minut for at kunne huske, hvad jeg skulle. Ellers glemte jeg det.Frederikke LegaardHun havde gang i mange ting og forsøgte at få det fulde ud af det momentum, der var opstået i kølvandet på hendes 'Bagedyst'-triumf.Hendes arbejdsdage kunne nemt vare fra ni om morgenen til 22 om aftenen, men som hun siger, kan det være svært at finde den gode balance, når ens arbejde også er ens hobby. Særligt når man selv er den eneste, der styrer, hvornår man arbejder.Til sidst blev hun ramt af præstationsangst og levede med en konstant frygt for at skuffe alle omkring sig.Efter et overvældende år med alverdens tilbud blev det til sidst for meget for Frederikke Legaard, der endte med at arbejde i døgndrift. Hun udviklede stress og blev nødt til at trække stikket fuldstændigt fra omverdenen. (© PRIVATFOTO)- I mange uger vågnede jeg med et sug i maven, når alarmen ringede. Og jeg begyndte at tjekke min telefon hvert femte minut for at kunne huske, hvad jeg skulle. Ellers glemte jeg det, siger hun og forklarer, hvad der til sidst gjorde hende opmærksom på, at hun måtte gøre noget:- På et tidspunkt sad jeg i et møde om et samarbejde, jeg skulle lave, og vi snakkede om noget med mine forældre, og jeg kunne simpelthen ikke huske min mors navn. Jeg havde jo stress, og min krop sagde bare "fuck dig, nu skal du tage dig sammen".Det gik op for Frederikke Legaard, at det stod slemt til, og som konsekvens deraf valgte hun, meget symptomatisk for 2020, at lukke helt ned.Hun lukkede sin mail og trak sig fra alt for at fokusere på sig selv.Da jeg stod og bagte kanelsnegle i et telt, havde jeg ikke regnet med, at jeg skulle vise mit klædeskab frem til modemagasiner.Frederikke LegaardMed hjælp fra familie og venner og folk, der har stået i lignende situationer, fik hun talt ud og fik luft for alt det, der foregik inde i hendes hoved.- Jeg har erkendt, at jeg er perfektionistisk anlagt og bare gerne vil yde mit bedste ligegyldigt, hvad jeg rører ved. Det er et benspænd, men det er et positivt et af slagsen, så længe jeg er opmærksom på det.- Men jeg har også lært, at man jo egentlig ikke skuffer særligt mange mennesker, når det kommer til stykket, og at man faktisk heller ikke skylder særlig mange mennesker noget som helst. Ud over at behandle sig selv ordentligt.I dag er Frederikke Legaard kommet sig oven på det hårde år og befinder sig ifølge hende selv et rigtig godt sted: - Det vigtigste for mig er, at jeg skal have det godt om morgenen, når jeg vågner. Og det har jeg nu. (Foto: Sofie Flinth Bredholt © PRIVATFOTO)'Ring til mig!'Selvom det herrens år 2020 ingenlunde er ovre endnu, og det reelt set er umuligt at planlægge noget som helst, holder det dog ikke Frederikke Legaard fra at arbejde ufortrødent videre.Hun har haft det godt længe nu og forsøger så vidt muligt at holde fast i sine fremtidsplaner.Blandt andet arbejder hun på en kommende bog, som bliver en blanding af kunst og opskrifter.- Jeg har fået lov til at stå for illustrationer, foto, grafisk styling og naturligvis opskrifterne. Så det hele kommer til at hænge sammen. Det bliver et lille værk i sig selv. Der kommer også nogle samarbejder om min kunst, som jeg desværre ikke kan sige så meget om endnu. Og også nogle ting jeg ikke lige havde regnet med, en 'Bagedyst'-deltagelse kunne føre med sig.- Da jeg stod og bagte kanelsnegle i et telt, havde jeg ikke regnet med, at jeg skulle vise mit klædeskab frem til modemagasiner, griner hun.Til slut vil den tidligere 'Bagedyst'-vinder da også gerne give et kammeratligt råd med til de nye deltagere, der snart finder sig selv midt i orkanens øje, når den nye sæson af 'Den store bagedyst' har premiere lørdag aften.- Det bedste råd, jeg kan give, er, at de skal ringe til mig. Jeg opsøgte selv Emil Obel, der havde vundet året før mig, og vi snakkede i lang tid, og det var megaberoligende. Jeg kunne vende alle mulige tanker, observationer og bekymringer, og han kunne sætte sig ind i det hele.- Så de nye deltagere må bede nogle fra produktionen om mit nummer og så ringe og sige hej.Du kan følge de nye 'Bagedyst'-deltagere, når den nye sæson af 'Den store bagedyst' har premiere i aften klokken 20 på DR1 og allerede klokken 18 på DRTV.
- Det faglige grundlag, som Folkhälsomyndigheten har, er svagt og oven i købet pinligt, siger Sten Linnarsson, professor i molekylær systembiologi på Karolinska Institutet i Stockholm, til Dagens Nyheter.Sammen med hundredvis af andre svenske og udenlandske forskere har han underskrevet et brev, hvori det svenske svar på Sundhedsstyrelsen, Folkhälsomyndigheten, kritiseres i skarpe vendinger. Det skriver Dagens Nyheter.Vi er et af de lande i verden, som har indført de svageste tiltag.Sten Linnarsson, professor KarolinskaPå bare ét døgn har de svenske myndigheder konstateret 18 coronarelaterede dødsfald i Stockholm-regionen, hvor coronavirusset har spredt sig mest.Læs også:18 døde med coronavirus på et døgn i StockholmSamtidig går svenske børn stadig i skole, og forsamlinger på op til 500 personer er stadig lovlige. Myndighederne har dog også opfordret beboere i Stockholm, som kan arbejde hjemmefra, til at gøre det.Hvad har de gjort i Sverige?Hygiejnemæssige retningslinjer for restauranter og barer er skærpet.Alle gymnasieelever og universitetsstuderende er sendt hjem.Alle, der bor i Stockholm og kan arbejde hjemmefra, opfordres til at gøre det.Alle, som har symptomer på coronavirus, ældre og svage opfordres til at blive hjemme, og ikke flere end 500 mennesker må samles ét sted.Unødvendige rejser til udlandet frarådes. Det samme gælder "unødvendige" besøg på hospitaler og plejehjem.Kommuner og friskoler har fået ansvaret for at lukke skolerne, hvis det bliver nødvendigt.De tiltag har Anders Tegnell, som er statsepidemiolog i Folkhälsomyndigheten, stået i spidsen for, fordi den svenske regering har et meget tæt samarbejde med myndighederne.Læs også:DR møder Sveriges svar på Brostrøm i buffetkantine: Vi får se, hvem der klarer det bedstHan har flere gange sagt, at myndighederne tager situationen meget alvorligt og påpeger igen og igen, at det ikke nytter noget at reagere unødvendigt hurtigt på coronavirusset.Men den tilgang er en stor gruppe forskere ikke enige i. Derfor råber de nu op.En 'kynisk' tilgangI det åbne brev opfordrer forskerne ifølge Dagens Nyheter den svenske regering til at begrænse kontakten mellem mennesker i samfundet og til at teste betydeligt flere, end de gør i dag.Jeg har på fornemmelsen, at de vil sprede smitten for at få immunitet, men det er ret så kynisk.Olle Kämpe, immunolog, Karolinska- Vi er et af de lande i verden, som har indført de svageste tiltag. Egentlig vil vi bare opfordre regeringen og myndighederne til at følge de internationale anbefalinger fra WHO, som de fleste lande følger, siger Sten Linnarson.Læs også:Sveriges svar på Brostrøm får massiv kritik i mailsOlle Kämpe, som er immunolog ved Karolinska Institutet, har også underskrevet brevet, og han er meget bekymret, siger han.- Jeg har på fornemmelsen, at de vil sprede smitten for at få immunitet, men det er ret så kynisk, for det kommer til at være på bekostning af hundredvis, hvis ikke tusindvis, af liv, siger han til Dagens Nyheter.Vores arbejde tager udgangspunkt i ekspertmyndighedernes vurderinger, særligt Folkhälsomyndigheten.Lena Hallengren, socialministerFortsat tillid til myndighederneI et svar til det svenske nyhedsbureau TT skriver socialminister Lena Hallengren, at hun har tillid til Folkhälsomyndigheten:- Jeg noterer mig, at der er meget diskussion om, hvordan vi bekæmper smitten bedst. Vores arbejde tager udgangspunkt i ekspertmyndighedernes vurderinger, særligt Folkhälsomyndigheten, skriver hun.Ifølge en meningsmåling fra Novus har størstedelen af den svenske befolkning da også tillid til Folkhälsomyndigheten, og det er en tillid, der vokser, tyder det på.For to uger siden svarede 19 procent af svenskerne, at de havde "meget høj tillid" til Folkhälsomynigheten. I sidste uge svarede 32 procent det samme. I samme undersøgelse svarede 11 procent, at de havde "meget lidt" tillid til Folkhälsomyndigheten.Ikke nok beskyttelse på hospitalerneSpørger man lægerne og personalet i sundhedsvæsenet rundt omkring, så er der god grund til bekymring.Flere, både ældreplejen i Stockholm og det svenske sygeplejeråd Vårdförbundet, har udtrykt bekymring for Sveriges store mangel på beskyttelsesudstyr.Overlæge Johan Styrud, som er talsperson for Stockholms lægeforening kalder beskyttelsesforholdene mod coronavirusset for "skrækkelige", ifølge Dagens Nyheter.På Danderyds Hospital i Stockholm, hvor han arbejder, er smittede patienter blevet transporteret uden beskyttelse, personalet har manglet tydelige retningslinjer, og flere sygeplejersker er blevet smittet med coronavirus.Ifølge en intern rapport, som SVT har fået aktindsigt i, har hospitalet ikke formået at beskytte personalet godt nok på en lang række områder.I alt har mindst 42 svenskere mistet livet på grund af coronavirusset. 2.510 personer er bekræftet smittede, og cirka 24.000 er blevet testet.Hvorfor er det så vigtigt at holde antallet af smittede på samme tid nede? Få forklaringen her:
Historien indeholder både forbudt kærlighed, en påstået homoseksuel affære, afpresning og magtspil.Og så er den ene af hovedpersonerne endda dronning Margrethes oldefar, kong Gustav 5., der sad på den svenske trone fra 1907 til 1950.Gustav 5. af SverigeFødt i 1858.Var konge af Sverige fra 1907 og frem til sin død i 1950.Blev i 1881 gift med Victoria af Baden, som han fik tre sønner med.Et af hans børnebørn var den danske dronning Ingrid, og dermed var han dronning Margrethes oldefar.Blev indblandet i en sag, som svenske medier kalder en af Sveriges største retsskandaler, nemlig Haijby-skandalen, hvor han betalte penge til den kontroversielle restauratør Kurt Haijby, der hævdede, de var elskere.Man kan derfor roligt sige, at der er masser af drama og intriger gemt i den såkaldte "Haijby-skandale" i Sverige.Det har man da også vurderet hos Sveriges pendant til DR, SVT, som har annonceret, at man til sommer går i gang med optagelserne til en ny miniserie om det påståede forhold mellem kong Gustav 5. og den tidligere dømte restauratør Kurt Haijby og den skandalesag, deres relation medførte.Serien, der endnu ikke har fået en titel, er planlagt til premiere i december 2021, og de to hovedroller vil blive spillet af Staffan Göthe og Sverrir Gudnason – sidstnævnte husker du måske fra rollen som tennisstjernen Björn Borg i filmen 'Borg'.- Det er svært ikke at blive fascineret af, hvad der skete eller ikke skete mellem Kurt Haijby og Gustav 5. – og af den juridiske skandale, der fulgte efter, udtaler Anna Croneman, der er programleder for dramaproduktionen hos SVT.Der ér nemlig stadig en række ukendte faktorer i sagen, men lad os først se på, hvordan skandalen begyndte.Den danske kong Frederik 9. og dronning Ingrid ses her sammen med kong Gustav 5. i 1949. Den svenske konge var dronning Ingrids farfar og dermed dronning Margrethes oldefar. (Foto: Hakon Nielsen © Scanpix)Kærlighed eller planlagt afpresning?Tilbage i 1933 åbnede den 39-årige Kurt Haijby restauranten Lido i Stockholm sammen med sin anden kone, Anna, men fordi han havde en plettet straffeattest, fik han afslag på sin ansøgning om en alkoholbevilling.Derfor gik Kurt Haijby – af alle steder – direkte til den aldrende kong Gustav 5. for at søge om dispensation.Hvad, der helt præcist skete mellem de to mænd den dag, vides ikke med sikkerhed, men i dramaseriens version af historien blev der "tændt en gnist" mellem dem ved dette møde, og "en forbudt og hemmelig relation blev indledt", som SVT beskriver det.Bengt Braskered, der står bag manuskriptet til serien, er selv i tvivl om, hvad der helt præcis skete mellem dem.- Måske var kongen forelsket i Kurt, eller Kurt var forelsket i ham. Måske mødtes to sjæle, siger han til Expressen.Hvad sker der med os mennesker, når vi ikke får lov til at leve, som vi er?Bengt Braskered, manuskriptforfatter og skuespillerMen under sin research opdagede Bengt Braskered, at historien faktisk ikke handlede så meget om, hvem der følte hvad. Historien var nemlig større og mere almen end det, og derfor pressede et nyt spørgsmål sig på hos manuskriptforfatteren:- Hvad sker der med os mennesker, når vi ikke får lov til at leve, som vi er?, som Bengt Braskered formulerer det.Gustav 5. var konge af Sverige fra 1907 til 1950. Han var gift med Victoria af Baden, som han fik tre sønner med. Her ses kongen på et portræt fra 1939. (Foto: Keystone-France/Gamma-Rapho © Getty Images)Uanset, hvad der er op og ned i sagen, er den i de svenske medier beskrevet som en af landets største retsskandaler. For da Kurt Haijbys kone i 1936 søgte om skilsmisse fra sin utro mand, angav hun hans seksuelle forhold til kongen som årsag, og så stod det forbudte forhold pludselig sort på hvidt.Hvis det kom frem, at Gustav 5. muligvis havde en mandlig elsker, ville det være alt for risikabelt for ham, eftersom han i forvejen var presset politisk på daværende tidspunkt. Derudover var homoseksualitet stadig strafbart i Sverige dengang.Derfor blev alt angiveligt sat ind for at hemmeligholde forholdet og skåne kongen fra en potentiel skandale, der kunne vokse sig stor, og Kurt Haijby – og hans ekskone – fik derfor i cirka ti år penge af hoffet for at holde mund.- Der må ikke komme en skandale, men fiks det med så få penge som muligt, lød ordren fra kongen til hans ansatte.Men relationen mellem de to mænd blev alligevel offentlig kendt, og afsløringen betød, at Kurt Haijby blev sigtet for afpresning af kongen.Forfatningen siger, at man skal vise kongen ærefrygt og ærbødighed og elske ham. Ingen har elsket kongen højere end jeg. Og hvad fik jeg?Kurt HaijbyHavde Haijby i virkeligheden bare opdigtet et forhold til kongen for at få penge af hoffet? Eller var han et offer? Og hvorfor blev han boende med sin ekskone? Spørgsmålene var mange, men i 1952 blev Haijby dømt skyldig i afpresning, og den endelige dom lød på seks års "straffearbejde".Ifølge Kurt Haijby selv handlede det umiddelbart ikke om pengene. Da forfatteren Vilhelm Moberg interviewede ham i fængslet, sagde han i hvert fald:- Forfatningen siger, at man skal vise kongen ærefrygt og ærbødighed og elske ham. Ingen har elsket kongen højere end jeg. Og hvad fik jeg?Kongehusekspert: Man viser de kongelige, som de erDu kan nok fornemme, at der er en del kød på denne virkelige historie om Gustav 5. og Kurt Haijby – i hvert fald rigeligt til en miniserie på fire afsnit. Men det er faktisk ikke den eneste forklaring på, at SVT nu laver den til en tv-serie.Der falder mange facader i disse år.Lars Hovbakke Sørensen, kongehusekspertMere end nogensinde vil vi nemlig gerne have mere indblik i, hvordan de kongelige var og er, siger kongehusekspert Lars Hovbakke Sørensen, der er lektor ved Professionshøjskolen Absalon.- At SVT laver en tv-serie om det her, viser noget om, hvordan synet på europæiske kongehuse er ved at ændre sig. Man er blevet mindre bange for at vise de kongelige som de personer, de virkelig er eller var, og der falder mange facader i disse år.Tænk bare på Netflix-hitserien 'The Crown' om den britiske dronning Elisabeth, hvor det ikke altid er et glansbillede, vi ser.- Man ønsker ikke, at de kongelige forbliver de her ophøjede personer, og det er en ret ny tendens, der er kommet inden for de seneste år – man interesserer sig mere for personerne og ikke kun for kongehuset som institution nu, siger Lars Hovbakke Sørensen.Han fremhæver også DR-serien 'Frederik IX', hvor vores egen dronning Margrethe selv medvirkede for at fortælle om sin egen fars opvækst.- Generelt vil de kongelige gerne bakke op om de her programmer. Vi så jo selv, at dronningen fortalte om sin far og farfar, og det var jo ikke altid et så positivt billede af Christian 10., men hun var meget indstillet på at give et korrekt billede af, hvad der var sket, siger Lars Hovbakke Sørensen.Gustav 5. var en dygtig tennisspiller og spillede under pseudonymet Mr. G. Han blev endda optaget i International Tennis Hall of Fame efter sin død. Her poserer han sammen med fire andre tennisspillere ved de svenske mesterskaber i 1932. (Foto: Imagno © Getty Images)Men betyder det så, at de svenske kongelige byder SVT's kommende fiktionsserie velkommen med åbne arme? Ikke nødvendigvis, vurderer Lars Hovbakke Sørensen.- Lige netop sådan en historie her er nok ikke noget, som det det svenske kongehus er så voldsomt begejstret for får opmærksomhed igen, for der har jo også været historier om utroskab med den nuværende kong Carl Gustav 16., siger han.Og selvom sagerne ikke kan sammenlignes, så er Haijby-skandalen stadig en lidt ubehagelig sag for de kongelige i Sverige, mener Lars Hovbakke Sørensen.- Men når det er sagt, må de også have en interesse i at sagen kommer frem, så de kan vise, at der er en meget større åbenhed i dagens moderne kongehus.Det er den svensk-britiske instruktør Lisa James Larsson, der skal instruere den svenske serie. Hun har i øvrigt tidligere instrueret afsnit af den britiske, kongelige serie 'Victoria'.Læs også:Dronningen i åbenhjertigt interview: Min far fik klø som barn
Efter afslutningsdebatten på svenske SVT i aftes tog tv-vært Martina Nord afstand fra Sverigedemokraternes Jimmie Åkessons udtalelser og kaldte dem groft generaliserende.Han sagde, at indvandrere ikke kan få job, fordi de ikke passer ind i Sverige.En sådan afstandtagen fra en politikers udtalelse ville aldrig komme fra DR, siger nyhedschef Thomas Falbe.- DR er ikke et medie, som har holdninger til udsagn eller politiske meninger. Derfor er politikernes udsagn et spørgsmål mellem de øvrige politikere og vælgerne. Det er ikke noget, som DR's studieværter skal fælde dom over.Læs også:Efter svensk debat: Tv-vært tager afstand fra Jimmie ÅkessonHan siger også, at svensk tv er underlagt den svenske tv- og radiolovs demokratiparagraf, så der er ikke samme regler som i Danmark.Thomas Falbe mener, at det ikke er tv-stationens rolle at tage afstand, men tv-værten må under live-interviews sikre en nuanceret debat.- At gå ind og bedømme, fælde dom og lægge afstand efterfølgende er en holdningstilkendegivelse, siger han.Heller ikke hos TV2 ville man tage afstand fra en politikers udtalelse, fortæller nyhedsdirektør Mikkel Hertz.- For en public service-station er det højst usædvanligt. Jeg synes ikke, at det er en debat-værts opgave at forholde sig til de synspunkter, der kommer frem, ud fra et holdningsmæssigt synspunkt, siger han./ritzau/
Et stykke udenfor Sveriges næststørste by Gøteborg ligger landets største atomkraftværk Ringhals.Ringhals er nøglen i en radikal ide, som den svenske energiekspert Staffan Qvist, har til Danmark.Ideen er, at Danmark skal overtage de lukningstruede reaktorer Ringhals 1 og 2 for at få massevis af billig grøn strøm - nok til at lukke vores kulkraftværker.Læs også:Atomkraft, ja tak?Staffan Qvist, der er Doctor of Nuclear Engineering fra UC Berkley og uafhængig energirådgiver, mener, at det kan gøre Danmarks energiproduktion CO2-neutral på kun to år. Og at det er billigere end nogen anden realistisk løsning.- Sverige står overfor at lukke to af Ringhals-atomkraftværkets reaktorer. De bliver lukket på grund af en forældet analyse, som ikke holder vand i dag, forklarer han.- Men de fejler ingenting og tjente milliarder af kroner ind sidste år. Med begrænsede investeringer på mellem 50-100 millioner euro kan reaktorerne køre til midt i 2020'erne. Men der er ingen teknisk eller økonomisk begrænsning for at fortsætte driften til 2030'erne, som det er planen med de andre svenske reaktorer.Affaldet bliver i SverigeFordi atomkraftværket bliver liggende i Sverige, skal vi ikke kæmpe med at finde en placering til reaktorerne i Danmark - og ikke bekymre os om affaldet fra dem. Der er nemlig betalt for affaldshåndtering.- Betingelserne for langtidsgodkendelse er meget klare, og begge reaktorer er en god forretning. I forhold til energi med lav udledning af CO2 finder man ikke en bedre handel, siger Staffan Qvist.Ringhals er Sveriges største atomkraftværkSveriges største atomkraftværk ligger 60 kilometer syd for Gøteborg.Det blev bygget mellem 1975 og 1983.Kraftværket består af fire reaktorer med et samlet effektoutput på ca. 3.954 MW.Det producerer næsten 20 procent af Sverige elektricitet.1.350 mennesker arbejder på kraftværket, og det har en omsætning på otte milliarder svenske kroner.Reaktorerne Ringhals 1 og 2 lukkes efter planen i 2019 og 2020, mens 3 og 4 kører videre til 2040'erne.Kilde: VattenfallStaffan Qvist forklarer, at han egentlig helst så, at Sverige bare kørte atomkraftværkerne videre. Men de politiske vinde i Sverige lige nu betyder, at det ikke er realistisk.Læs også:Sveriges regering siger ja til omstridt gasledningI hans øjne er Sverige ved at begå samme fejl som Tyskland, der lukkede sine atomkraftværker og nu er godt igang med at erstatte sine kulkraftværker med vind, sol og store mængder russisk gas.Lukker på trods af el-rekordSveriges forrige regering lagde en skat på kernekraft, som angiveligt gjorde Ringhals 1 og 2 for dyre at drive fremover. Derfor tog det svenske energiselskab Vattenfall beslutningen om at lukke reaktorerne ned i 2019 og 2020.Men nu er afgiften fjernet igen. Alligevel fortsætter Vattenfall lukningen på trods af, at Ringhals 1 sidste år slog alle rekorder for produktion af elektricitet - og gjorde det med et milliardoverskud.Dansk ekspert: 'Tjo, hvorfor ikke'Da ideen om at overtage de to reaktorer forelægges for Bent Lauritzen, afdelingsleder ved DTU Nutech, Center for Nukleare Teknologier, bliver der først lidt stille i telefonen, men så breder der sig en interesse for tankeeksperimentet.- Jeg har ikke stødt på den tanke før, og jeg gætter på, at den måske er født lidt i spøg. Men tjo, hvorfor ikke, siger han.- Jo mere vind vi får, desto mere bliver vi nødt til at udveksle el med vores naboer. Og så får vi jo allerede mere kernekraft, siger han.Bent Lauritzen forklarer, at der findes eksempler på den slags delte atomkraftværker. Blandt andet Kroatien og Slovenien deles om et, mens Rusland har et koncept der hedder "build, own and operate", hvor russiske kernekraftværker placeret i udlandet, drives og ejes af Rusland.- Men jeg er ikke sikker på, at det er politisk gangbart i Danmark, siger han.Ringhals atomkraftværk ligger 60 kilometer syd for Gøteborg og omkring 50 kilometer øst for Læsø i Kattegat. (© DR Viden/ Mathis Birkeholm Duus)Falder ikke i politisk god jordSamme besked går igen hos Energinet, der sikrer den danske forsyningssikkerhed og styrer det danske energimarked.Administrerende direktør for Energinet Elsystemansvar Søren Dupont Kristensen synes, ideen er sjov. Men er skeptisk i forhold til om den er realiserbar - både teknisk og politisk.- Den danske regering har ambitioner om at udfase kulkraft i Danmark. Det gøres med lovgivning, brancheaftaler osv. Hvis man så forestillede sig, at der kom en svensk aktør ind og sagde: Vi vil sådan set gerne køre de kulkraftværker videre, fordi det er en god forretning, så ville det nok ikke falde i god jord, siger han.Hvem skal købe detSøren Dupont Kristensen er også skeptisk overfor hvilket dansk selskab, der skulle købe sådan et kraftværk af Vattenfall. Ikke mindst fordi den politiske situation omkring atomkraft er så ustabil.- Den her skat på energi fra kernekraft. Står man som investor og overvejer at overtage sådan et værk, så placerer man en meget stor risiko på sådan en investering. Hvis det er sådan en skat, der kommer og går, når regeringerne skifter, siger han.Men rent teknisk giver det måske heller ikke mening, forklarer han. For man kan ikke sådan øremærke strømmen fra Ringhals og sige: "Nu er den dansk". Al elektricitet, der produceres i EU, handles nemlig frit.Reaktortanken under Ringhals 1. Det blå lys skabes af såkaldt Cerenkov-stråling. (Foto: Borje Forsater © Vattenfall)Hellere fortsætte som vi plejerEnergiforsker Gorm Bruun Andresen fra Aarhus Universitet er enig i, at der er mange barrierer. Selvom det umiddelbart lyder som en god løsning - hvis vi altså skulle have atomkraft i Danmark. Noget han som udgangspunkt ikke mener, vi skal.Læs også:Schweizerne stemmer grøn energi ind og slidt atomkraft udMen han understreger, at det er svært at tilpasse sådan et atomkraftværk til det danske elnet, som veksler mellem strøm fra vindmøller og energi fra termiske værker (gas- og kulkraftværker), når vinden ikke blæser.- Men det løser jo nogle af argumenterne mod at bygge atomkraft i Danmark. Det tager ikke 20 år, der er kabler til Danmark og affaldshåndteringen må antages at komme med i handlen, siger han.- Men det giver os heller ingen ekspertise. Og derfor skal det ses som en ren handel med energi. Og derfor skal vi stadig finde på noget andet bagefter.Alt i alt synes Gorm Bruun Andresen altså ikke, ideen er voldsomt god. Han mener,vi bør fortsætte med at købe strøm fra Sverige, når den er billigere, end det vi selv producerer. Som vi gør i dag.Gorm Bruun Andresen understreger også hvor vigtigt det er, at vi skelner mellem energi - som er el, varme, transport osv. - og så elektricitet. Et atomkraftværk i Sverige kan fx ikke levere varmt vand til vores fjernvarmenetværk i Danmark.Ifølge Staffan Qvists beregninger kan Ringhals 1 og 2 levere den energi, som kul- og gaskraftværker leverer i Danmark nu. (© DR Viden)1 / 2Ifølge Staffan Qvists beregninger kan Ringhals 1 og 2 levere den energi, som kul- og gaskraftværker leverer i Danmark nu. (© DR Viden)1 / 22 / 2Vi bør gøre det for klimaets skyldStaffan Qvist mener dog stadig, at ideen bør forfølges. For vi kan ikke forsvare at lukke ned for CO2-neutral energi.- Klimaforandringerne er ligeglade med om Ringhals teknisk set ligger i Danmark eller ej. Det kan godt være, vi ikke teknisk kan tælle det med som dansk produceret elektricitet, siger han.- Men hvis man primært er interesseret i at reducere udledningerne og ikke i at lege revisor, så er det jo lige meget, hvor det produceres.Det har ikke været muligt at få en officiel kommentar fra Vattenfall, der ejer Ringhals eller fra den nyslåede energi- og digitaliseringsminister i Sverige, socialdemokraten Anders Ygeman.Danmarks Energi- forsynings- og klimaminister Lars Christian Lilleholt (V) har ikke ønsket at kommentere forslaget.



’Drik mælk - det er godt for knoglerne.’Du har sikkert hørt påstanden før, men passer det?Statistikken peger umiddelbart i modsat retning: For selvom vi i de skandinaviske lande drikker rigtig meget mælk, er vi blandt topscorerne i at få knoglebrud og knogleskørhed på verdensplan.© ScanpixVi drikker mest mælkDe skandinaviske lande er blandt verdens mest mælkedrikkende lande.Alligevel er de skandinaviske lande i toppen, når vi ser på, hvor flest mennesker bliver ramt af osteoporose (knogleskørhed) og knoglebrud som brud på hoften.En del af forklaringen er, at vi i Skandinavien i gennemsnit er høje, og højde øger risikoen for både osteoporose og knoglebrud. Genetik og blandt andet et højt alkoholforbrug, manglende fysisk aktivitet og lavt d-vitamin-niveau i blodet kan også spille en rolle.Om det store mælkeforbrug i Skandinavien påvirker knoglestyrken positivt eller negativt, er forskere ikke enige om, da undersøgelser peger i forskellige retninger.Kilde: Liisa Byberg og nutrients.Det kan undre, for mejeriprodukter er fyldt med let-optageligt kalk og andre gode næringsstoffer, der burde være guf for knoglerne.Det fortæller Liisa Byberg.Hun er lektor i epidemiologi på Uppsala Universitetet i Sverige og har for nyligt udgivet en akademisk artikel, der forsøger at nuancere vores syn på sammenhængen mellem mejeriprodukter og knogle-sundhed.- Det er for simpelt at spørge, om mejeriprodukter er sunde eller usunde for knoglerne. Forskellige mejeriprodukter og mængder kan have forskellig betydning, siger hun og fortsætter.- Så skal vi få svar på, om mejeriprodukter er gode for knoglerne, er vi nødt til at tage nogle andre tilgange og metoder i brug end at sammenligne lande eller store befolkningsgrupper.Men hvorfor er det egentlig så svært for forskerne at finde ud af, om mælk er sundt for voksnes knogler?Mælk og yoghurt havde modsatte effekterLiisa Byberg forsøgte i 2014 at dykke ned i de svenske statistikker.Hun undersøgte, om de voksne svenskere, der drak mindst mælk, også var dem, der fik færrest hoftebrud.I stedet for at sammenligne lande, hvor tusindvis af ting kan variere mellem befolkningerne, koblede hun data om mælke-vaner sammen med data om den enkeltes sundhedsprofil.- Vi fandt ud af, at et højt indtag af komælk er associeret med højere risiko for hoftebrud, siger hun og fortsætter.© ScanpixBørn og mælkArtiklen her tager udgangspunkt i den forskning, der findes om voksne menneskers knogler og indtag af mejeriprodukter.Når det gælder børn, er forskningen lidt mere entydig. Der er efterhånden ret stor videnskabelig sikkerhed for, at børns knogler har gavn af, at de drikker komælk og andre mejeriprodukter, efter de er fyldt et år.Fødevarestyrelsen anbefaler, at børn over et år drikker op til en halv liter mælk om dagen.- Modsat så vi, at et højt indtag af syrnede mejeriprodukter som yoghurt var associeret med færre hoftebrud.Rigtig meget data er ikke altid svaretDet, at Liisa Byberg adskilte mejeriprodukterne, var ret usædvanligt.Og hun mener, at hendes resultater kan være med til at forklare, hvorfor nogle undersøgelser ikke finder den store hverken positive eller negative sundhedseffekt af mejeriprodukter.- Hvis alle mejeriprodukter - mælk og ost og så videre - er i én pulje, men nogle har en positiv og nogle en negativ effekt, så kan de udviske hinandens effekt i det store regnestykke, forklarer hun.En af Liisa Bybergs pointer er derfor, at såkaldte meta-undersøgelser ikke nødvendigvis giver et særlig godt svar på, hvordan mejeriprodukter påvirker knoglerne og resten af kroppen.I meta-undersøgelser samler forskere data, analyser og resultater fra mange undersøgelser i én samlet pakke i et forsøg på at gennemskue, hvad forskningen samlet peger mod.Normalt ville forskere sige, at konklusioner af meta-undersøgelser står stærkere end de individuelle undersøgelser, der ligger bagved.Men hvis mejeriprodukter udligner hinandens effekter, kan meta-undersøgelserne ende med ikke at finde nogen sammenhæng, selv om der faktisk er en, argumenterer Liisa Byberg.Hvad drikker man i stedet for mælk?Liisa Byberg får opbakning fra Daniel Borch Ibsen.Han er i gang med at lave en ph.d. ved Institut for Folkesundhed på Aarhus Universitet, hvor han blandt andet gerne vil forbedre de metoder, der bruges af forskere til at gennemskue sammenhængen mellem kost og sundhed.- Hun har helt sikkert en pointe, siger han.© ScanpixHar de noget i klemme?Vi har spurgt forskerne, der udtaler sig i artiklen, om de har interessekonflikter.Liisa Byberg fortæller, at hendes forskning er støttet af en svensk statsejet forskningsfond. Hun har ikke modtaget penge fra fødevareindustrien eller private fonde.Danel Borch Ibsen fortæller, at hans ph.d. er finansieret af Aarhus Universitet, og at ikke har modtaget penge fra fødevareindustrien eller private fonde.For der kan være mange forklaringer på, hvorfor mælkedrikkere tilsyneladende får flere hoftebrud. Forklaringer, der kan være svære at gennemskue ved at se på befolkningsundersøgelser.For kompleksiteten i vores spisevaner kan ikke koges ned til 'drikker eller drikker ikke mælk':- Dem, der drikker mindre mælk, vil indtage noget andet i stedet. Så en effekt kan for eksempel skyldes de fødevarer - og ikke den manglende mælk, forklarer han.Befolkningsundersøgelser kan bakkes op af blandt andet en type forsøg, hvor mennesker i en periode får ændret deres kost.Og nogle af den type undersøgelser tyder på, at henholdsvis mælk og fermenterede mejeriprodukter som yoghurt kan påvirke vores sundhed forskelligt.- Der er flere af disse forsøg, der indikerer, at fermenterede mejeriprodukter er bedre for vores sundhed end mælk, siger Daniel Borch Ibsen.Det ideelle forsøg kan ikke lavesMen selv om vores krop reagerer på en bestemt måde i et forsøg, hvor den får mælk i nogle uger, er det svært at konkludere, at samme effekter vil være til stede, hvis vi spiser en varieret kost, der indeholder mælk, hele livet.- Det ideelle ville være at tage en masse mennesker og give den ene halvdel mælk i ti-tyve år og den anden halvdel et alternativ. Men af praktiske og etiske årsager er det ikke et forsøg, der kan laves, siger Daniel Borch Ibsen.Han peger på, at forsøget ikke alene ville være ekstremt dyrt.Det ville også være svært at holde forsøgspersonerne på en bestemt kost, de ikke selv har valgt, i flere årtier.Og hvad hvis forsøget gjorde, at én gruppe fik alvorlige sygdomme?Alt i alt er det altså svært ud fra den nuværende forskning at sige, om mejeriprodukter er gode, dårlige eller bare ligegyldige for hvor stærke knogler, vi har som voksne.- Det kan jeg ikke give et svar på. Mælk skal ses som en del af en samlet kost, som helst skal være balanceret i forhold til næringsbehov. Drikker du mælk i stedet for sodavand, er det nok bedre. Drikker du det i stedet for vand, så er det måske mindre sundt, siger Daniel Borch Ibsen.
En 54-årig mand, der er medlem af den nynazistiske gruppe Den Nordiske Modstandsbevægelse, er i Sverige blevet idømt seks måneders fængsel.Det skriver svenske SVT.Manden er blevet dømt for 21 tilfælde af hetz mod en befolkningsgruppe i forskellige indlæg på sociale medier.Blandt andet har han på et socialt medie skrevet "ækle jøder" og hævdet, at mediehuset Bonnier "indgår i et netværk af jødisk-ejede mediehuse, som verden over arbejder for at udslette den hvide race".Den Nordiske ModstandsbevægelseForeningen blev oprettet i 1997. Først i 2013 forsøgte organisationen sig med at oprette en gren i Danmark.Projektet blev ifølge Den Nordiske Modstandsbevægelse selv lagt ned kort tid efter, men det danske projekt blev startet op igen i 2017.I dag har gruppen flere såkaldte 'reder' i Danmark. Reder er gruppens eget ord for afdelinger, og afdelingslederne bliver kaldt redeledere.Foreningen har gennemført adskillige kampagner i Danmark, hvor der er blevet delt løbesedler ud.En af foreningens ledere, Jacob Vullum Andersen, er nu dømt for at have medvirket til at overhælde 84 jødiske gravsten på en gravplads i Randers med maling.Derudover er han dømt for tre tilfælde af overgreb mod tre kvindelige debattører. Overgrebene bestod ifølge retten i, at manden har sendt "antisemitisk og racistisk indhold" til de tre kvinder.Læs også:Nordfront kæmper for et 'racerent' Norden: 'Det er nærmest nazisme af den gamle skole'Overdyngede kvinder med beskederBeskederne bestod primært af hyldest til nazismen, antisemitiske konspirationsteorier og i nogle tilfælde billeder af overgreb mod børn og dyr samt billeder af våben.Endelig ser det ud til, at retsstaten forstår, at den her type kriminalitet med had og trusler mod journalister og debattører er alvorlig og dybest set en trussel mod demokratiet.Helle Klein, chefredaktør på Dagens ArbeteDen ene af kvinderne fik løbende sms'er fra manden i et halvt års tid, en anden fik dem i en måneds tid, mens den tredje fik sms'er i cirka ti dage.Helle Klein, der er debattør og chefredaktør på Dagens Arbete, er en af dem, og hun fik beskeder fra manden i en måned.- De kom utroligt punktligt. De kom morgen, middag og aften. Flere beskeder ad gangen, som ofte bestod af billeder og tekster, hvor budskabet hele tiden var, at jøderne er en sammensværgelse og skal udslettes, har hun fortalt til svenske Expressen.Til SVT siger Helle Klein, at "det føles ekstremt godt", at manden er blevet dømt.- Endelig ser det ud til, at retsstaten forstår, at den her type kriminalitet med had og trusler mod journalister og debattører er alvorlig og dybest set en trussel mod demokratiet, siger hun.En anden af kvinderne er Maria Ripenberg, der er tidligere debatredaktør på lokalmediet UNT. Hun mener også, at manden har forsøgt at få kvinderne til at tie stille.- Man må se det her i en større kontekst. Det er både en forbrydelse mod individer og en forbrydelse mod os allesammen, eftersom de vil forsøge at ødelægge åbenheden og modet til at undersøge og ytre sig, siger hun.Foreningen med grene i hele NordenDen Nordiske Modstandsbevægelse, også kaldet Nordfront, og dens medlemmer har tidligere trukket overskrifter, domme og sigtelser på grund af vold og trusler - og ikke kun i Sverige.Foreningen har grene i både Danmark, Norge, Sverige og Finland og betegner sig selv som en "nationalsocialistisk og revolutionær kamporganisation".Den 28. maj 2019 marcherede medlemmer af Den Nordiske Modstandsbevægelse gennem København i en uanmeldt demonstration. (Foto: Anthon Unger © Scanpix)Herhjemme er et ledende medlem af foreningens gren i Danmark, 38-årige Jacob Vullum Andersen, varetægtsfængslet og sigtet for at medvirke til hærværk på en jødisk gravplads i Randers, hvor 84 gravsten blev overhældt med olivengrøn maling.I Sverige er tre medlemmer af Den Nordiske Modstandsbevægelse dømt for flere bombeangreb eller forsøg på samme ved flygtningeboliger i Göteborg. I 2015 blev tre personer med tilknytning til foreningen anholdt ved Expressens redaktionslokaler i Stockholm.Et medlem i Finland blev i 2016 fængslet, fordi han havde sparket til en 28-årig mand under en demonstration. Offeret døde efter at have været indlagt efter episoden.
Hvis du kender 'Klovn'-universet, så er du vant til at krumme tæer og fjerne blikket fra skærmen, fordi du simpelthen ikke kan være i de pinligheder, Casper Christensen og Frank Hvam udsætter dig for.Selv om du jo egentlig bare kigger på og slet ikke er en del af det.Alle muskler i din krop bliver spændt, når komiker- og skuespillerparret for eksempel taler sig frem til, at det er en rigtig god idé at tage et billede af en 12-årig drengs tissemand. Eller når Casper presser Frank til at stikke en finger op i numsen på en gæstfri kvinde.10 år senere - holder det stadig?I 2010 udkom der film, spil og musik, der af den ene eller anden grund er blevet ikoniske - eller bare er meget svære at glemme. Vi ser tilbage på historien bag og de ti år, der er gået siden. Hvad har udgivelserne haft af betydning, og holder de egentlig stadig i 2020?Det sidste som en del af en obskur handel, der involverer pandekager.Her i december er det 10 år siden, at Casper og Frank skalerede 'Klovn'-universet op og smed pinlighederne og krænkelserne af Bo og Ronja op på det hvide biograflærred.Det fejrer vi her på dr.dk ved at grave lidt dybere ned i scenen med den føromtalte kropsdel på Ronja og ved at zoome ind på en 12-årig drengs (lillebitte) tissemand.Og så kommer du til at møde både Bo, Ronja og den ene af de klovne, der krænkede dem. Eller i hvert fald skuespillerne bag.Da Casper, Frank og Bo er på kanotur på Gudenåen i 'Klovn: The Movie' må de flygte fra en gruppe rasende gymnasieelever og søge tilflugt hos Ronja. (Foto: Jacob Banke © Nutmeg Productions)'Jeg var helt ødelagt, hver gang Casper sagde pandekager'"Hun har gjort så meget for os. Vi ligger i hendes hus, og hun har lavet pandekager. Gør et eller andet! Stik en finger i røven på hende!"I Caspers hoved virker byttehandlen logisk, da Ronja har hjulpet ham, Frank og Bo, efter de er kændret i Gudenåen.Det var så grænseoverskridende at ligge så tæt på to mennesker, der udstødte og udskilte lyde og lugte af sex, men jeg var nødt til at gå ind i det.Frank Hvam, skuespillerRonja har givet dem husly, pandekager og en mulighed for at få tørret tøjet, og Casper er ved at betale tilbage med sex, mens Frank ligger ved siden af.Caspers såkaldte Tour de Fiss', hvor det går ud på at have så meget sex med så mange som muligt, er begyndt.Og han vil have, at Frank hjælper til.Frank adlyder.Men først efter en del tøven, viser det sig.- Jeg havde utroligt svært ved at holde masken i den scene. Det plejer jeg ellers at være rigtig god til, siger Frank Hvam, der spiller Frank i 'Klovn: The Movie'.- Jeg var helt ødelagt, hver gang Casper sagde pandekager. Den handel var så dum. Og det var så grænseoverskridende at ligge så tæt på to mennesker, der udstødte og udskilte lyde og lugte af sex, men jeg var nødt til at gå ind i det. Scenen skulle jo klares, siger Frank Hvam godt ti år efter, at den ikoniske scene blev indspillet i et lille, indelukket sommerhus ved Gudenåen.Og han havde da også forberedt sig på det, der skulle ske.- Lige inden optagelsen var jeg ude at klippe negle. Vi havde en klokkeklar aftale om, hvor jeg skulle placere fingeren, men man ved jo aldrig, hvad der kan ske i kampens hede.Ronja - spillet af Marie Mondrup - tager undrende, men gæstfrit imod Casper, Frank og Bo, da de kæntrer i Gudenåen. Efter en hed nat i sommerhuset føler Ronja sig udnyttet af Casper og Frank og smider dem ud: - Marie har evnen til at spille noget sødmefyldt og næsten naivt for pludselig at kunne skifte over til noget farligt, siger Frank Hvam. (Foto: Jacob Banke © Nutmeg Productions)Casper i g-streng – og en boomstang oppe i røvenSammen med Marie Mondrup, der spiller Ronja, havde Frank Hvam altså aftalt, hvilke områder af hendes bagdel, der var grønt lys til at sætte fingeren på, og hvilke områder han skulle holde sig fra.For han stikker jo ikke fingeren ind i hendes numse i virkeligheden. Lad os lige få det på plads.Tro mig, der blev optaget en del mere end det, du ser i filmen, så jeg tror, der ligger en del spændende og ubrugt materiale et eller andet sted. Forhåbentlig i en skraldespand.Marie Mondrup, skuespillerDet er skuespil, og Marie Mondrup forsøgte da også at lægge en professionel distance til scenen, selv om det var svært, for hun var forholdsvis nyuddannet skuespiller og havde hverken lavet film eller tv tidligere. Kun noget teater, hvor hun havde været halvnøgen, uden at nogen nærmede sig hendes numse.Så det var ikke en helt almindelig scene, Marie Mondrup skulle indspille med Casper Christensen og Frank Hvam.- Jeg var den eneste, der var helt nøgen i den scene, og det vidste jeg jo godt, at jeg skulle være, da jeg sagde ja til rollen. Så jeg gik til noget yoga inden. Ikke at det hjalp det store, men bare så jeg kunne få en lidt bedre følelse omkring min krop, fortæller Marie Mondrup og zoomer ind på en detalje, som man ikke kan se i 'Klovn: The Movie'.- Casper havde en g-streng på, så hans ædlere dele ikke kom til at ramme mit kød, og jeg lå med en boomstang (holder til mikrofon, red.) oppe i røven det meste af scenen.En ikke helt nem arbejdsstilling i nogle ikke helt bekvemme omgivelser.- Det var et gammelt sommerhus, og der stank af mug og hengemthed. Det var så varmt, og der løb kondensvand ned ad vinduerne, og så kunne Frank ikke holde masken, siger Marie Mondrup.Instruktør Mikkel Nørgaard (til højre) under indspilningerne til 'Klovn: The Movie' ved Skanderborg, hvor scenerne med Ronja er skudt. (Foto: Per Arnesen © Zentropa)Tag dig nu sammen, Frank!Som hun husker det, havde Frank Hvam svært ved at blive i rollen som Frank, fordi han havde taget både kasket og briller af, da han krøb ind under dynen.Klovnen Franks kendetegn var altså væk, hvorfor Frank Hvam – ifølge Marie Mondrup – havde svært ved at udføre sin opgave. Og det var ikke kun Marie Mondrup, der syntes, at Frank Hvam var lidt af en klovn.- Casper blev skidesur på den der måde, som kun Casper kan blive det. Vi lå jo der helt blottet og udstillet, Casper og jeg, og så kunne Frank ikke gøre sit arbejde, siger Marie Mondrup.Også den ellers stille og rolige instruktør, Mikkel Nørgaard, blev irriteret, husker Frank Hvam.- Da jeg havde ødelagt de tre-fire første takes, skældte Mikkel mig ud. Han syntes ikke, at jeg viste Marie og Casper nok respekt, for de lå jo der og baksede rundt. De var helt drænet for energi. De var trætte.- Så tog vi tre-fire takes mere, og så var den der.Om 'Klovn: The Movie'Havde biografpremiere den 16. december 2010 og er produceret af Zentropa. Mikkel Nørgaard er instruktør.Filmen er et spin-off af TV2 Zulu-serien 'Klovn', som Casper Christensen og Frank Hvam står bag. Det er også de to, der har skrevet manuskriptet til 'Klovn: The Movie'.Medvirkende: Casper Christensen, Frank Hvam, Mia Lyhne, Iben Hjejle, Lars Hjortshøj, Bent Fabricius-Bjerre, Marcuz Jess Petersen (Bo) og Marie Mondrup (Ronja) med flere.Er den 12. mest sete danske film i de danske biografer nogensinde med 838.881 solgte biografbilletter. Det er knap 5.000 mindre end nummer 11 på listen, 'Den Eneste Ene' fra 1999. 'Olsen-banden ser rødt' (1976) topper listen med 1.201.293 solgte billetter.Hvordan kommer man videre efter sådan en scene?-Så spiste vi frokost og talte om vores hobbyer og børn.Men det var måske en lidt mere munter frokost, end sådan nogle er normalt, fortæller Marie Mondrup.- Det kan godt være, at jeg ikke må sige det her, men vi fik os nogle Underberg mellem scenerne. Vi havde det skideskægt.Fra skolekomedie til 'Klovn'Hvis du har set 'Klovn: The Movie', ved du, at de små papirklædte Underberg-flasker med to centiliter sprut og en alkoholprocent på 44 spiller en væsentlig rolle.For det er kapslerne herfra, Bo skal bruge til at skaffe den Underberg-modelbil, han så gerne vil have. Og som han skal gå så meget igennem for at få.Bo bliver spillet af Marcuz Jess Petersen, der i foråret 2010 var på jagt efter et sted, han kunne teste sit skuespiltalent.- Jeg havde været med i noget skolekomedie og syntes, at det var sjovt, så min far og jeg ledte efter et amatørteater, som jeg kunne prøve, da min farbror så i avisen, at Zentropa søgte 11-12-årige drenge til 'Klovn'-filmen.Det ville Marcuz Jess Petersen rigtig gerne forsøge sig med, for han var trods sin unge alder ganske godt bekendt med og stor fan af det lumre og grænseoverskridende 'Klovn'-univers.- Jeg havde set rigtig meget 'Klovn' sammen med min far og lillesøster, og vi havde også dvd-boxen med serien derhjemme, siger Marcuz Jess Petersen.Med sin far i hånden troppede han op i Filmbyen sammen med cirka 600 andre drenge. Efter ni-ti omgange med casting og en sidste runde med Casper Christensen og Frank Hvam fik Marcuz tilbudt rollen som Bo.- Det var fuldstændig vanvittigt. Jeg havde aldrig lavet noget skuespil og vidste ikke, hvad jeg skulle forvente. For mig var det bare helt vildt at møde nogle, der var så kendte, og som jeg kun havde set i fjernsynet.For Frank Hvam var der ingen tvivl om, at Marcuz var den rigtige til rollen, selvom han måske var en smule star-struck.- Sådan oplevede jeg det egentlig ikke, men han virkede meget observerende og en lille smule genert. Det er rigtigt. Men det var nok også det, vi ledte efter. En dreng, der skulle være en lille smule trykket af situationen.Frank og Casper har efterladt Bo i teltet på Smukfest for at padle med Lars (Hjortshøj) mod Caspers altoverskyggende højdepunkt på sin Tour de Fiss', nemlig turen til bordellet Castello Alleycat, hvor bordelfatter Bent Fabricius-Bjerre tager imod. Frank bliver dog afvist og må vente slukøret i kanoen. (Foto: Per Arnesen © Zentropa)Hold dig fra Casper!For der var rigeligt med årsager til, at Bo kunne føle sig lidt utilpas i 'Klovn: The Movie', hvor han ufrivilligt bliver hevet med på en kanotur med Frank og Casper.Sidstnævnte er på scoretogt – Tour de Fiss' – og vil absolut ikke have børnevidner med, mens Frank egentlig heller ikke gider Bo, men skal bruge ham til at bevise over for kæresten Mia, at der er far-potentiale gemt i klovnen.Så Bo bliver kidnappet til en tur, hvor Casper i starten er direkte ubehagelig over for den forsagte 12-årige dreng, der ikke kan stå op og tisse, fordi tissemanden ikke er lang nok til at nå udover buksekanten.Selvom det måske ikke virker sådan, så er vi faktisk en smule naive og blåøjede, og vi tænkte ikke på, at nogen ville blive forarget over det. Det er da bare lidt nøgenhed. Det er naturligt, tænkte vi.Frank Hvam om scenen, hvor han og Casper Christensen tager et billede af Bos tissemand.Det anstrengte forhold mellem Casper og Bo var faktisk noget, der bevidst blev arbejdet på at fremelske, også når der ikke var kamera på.- Casper er utroligt sød og charmerende, når han folder sig ud, så vi sørgede for, at Casper ikke brugte for meget tid sammen med Marcuz mellem optagelserne. Han skulle være en lille smule utryg ved Casper, når vi skulle filme. Det er absolut ikke en strategi, jeg ellers vil anbefale, når man arbejder med børn, griner Frank Hvam.De to skabere af 'Klovn' fordelte Frank og Caspers roller over for Marcuz efter det gode gamle good cop/bad cop-princip.- Det var ikke sådan, at jeg håndfodrede ham med slik, men det var min opgave at få ham til at føle sig tryg, siger Frank Hvam.Og så skal det retfærdigvis nævnes, at Zentropa også havde hyret en barnepige, der skulle tage sig af Marcuz.Marcuz, Mikkel (instruktør), Casper og Frank kigger nogle af dagens optagelser igennem. (Foto: Per Arnesen © Zentropa)Det er jo bare lidt nøgenhedDerudover var Louise Vesth med som producer, ligesom hun havde været det på de seks sæsoner af tv-serien 'Klovn', der var gået forud for filmen.Hun kom med en solid erfaring med at arbejde med børn og med at integrere dem i Frank Hvam og Casper Christensens 'Klovn'-verden, der kan være grænseoverskridende selv for voksne.Det var hende, fortæller Frank Hvam, der konstaterede dét, som måske virker åbenlyst for de fleste: at man ikke kan vise en 12-årigs tissemand i biografen.- Det havde Casper og jeg ikke tænkt på. Selvom det måske ikke virker sådan, så er vi faktisk en smule naive og blåøjede, og vi tænkte ikke på, at nogen ville blive forarget over det. Det er da bare lidt nøgenhed. Det er naturligt, tænkte vi.Instruktøren Mikkel Nørgaard og de to komikere i hovedrollerne bryder virkelig grænser, når de udsætter et barn for stoffer, vold og alle slags seksuelle aktiviteter, diskussioner og ydmygelser - og meget af det handler om størrelsen på drengens tissemand.Anmeldelse i New York Post, da 'Klown' fik premiere i USA.Derfor havde de heller ikke overvejet de små detaljer i den scene, hvor Casper og Frank skal tage et billede af Bos tissemand.Et billede, de vil bruge som afpresning over for den mindreværdsramte og kuede dreng, hvis han skulle overveje at afsløre eskapaderne på Tour de Fiss'. Og et billede, der skulle have vist en ægte 12-årig tissemand.- Når man sidder og skriver sådan en scene, så kan man forestille sig meget, men så indhenter virkeligheden én, og da Louise siger, at vi skal huske at få lavet en latex-protese, så føles det som det mest naturlige, siger Frank Hvam.- Casper og jeg bliver faktisk en smule forskrækket over, at vi ikke selv havde tænkt på det.Frank har lige lært Bo at svømme. Den megen nøgenhed og fokus på en 12-årig drengs tissemand vakte opsigt, da filmen fik premiere i USA. (Foto: Jacob Banke © Nutmeg Productions)Er det din rigtige tissemand?Så lad os lige understrege det en ekstra gang, bare for en sikkerheds skyld: Den 12-årige tissemand, som Casper og Frank tager et billede af 'Klovn: The Movie', er ikke Marcuz', men en latex-tissemand lavet til lejligheden.Og attrappen virkede efter hensigten.- Da Casper og jeg ser billedet på telefonen, lige efter vi har taget det, fniser vi som to små drenge. Det er en ægte reaktion. Dér indser vi, hvor langt ude det er, det vi lige har gjort, og hvor glade vi var for, at det var latex, vi arbejdede med, siger Frank Hvam.Et lille stykke latex, der efterfølgende har fyldt meget i Marcuz' liv.- Det er nok det spørgsmål, jeg har fået flest gange i mit liv: "Er det din rigtige tissemand?" Og nej, det er det så ikke, siger den nu 22-årige Marcuz Jess Petersen.Er du træt af at blive spurgt til din tissemand?- Nej, det er da meget sjovt, for folk ved det jo egentlig godt. Det ville da også være lidt mærkeligt, hvis det havde været min rigtige tissemand, der blev vist i filmen.Faktisk blev der også i nøgenscenen ved Gudenåen sørget for, at 12-årige Marcuz kunne dække sig til.- Når man ser den klippede film, så virker det mere voldsomt, end det gjorde for os. Vi havde det rigtigt hyggeligt med scenerne, og vi ser jo aldrig Marcuz' rigtige tissemand, fortæller Frank Hvam.Marcuz Jess Petersen med Ulf Pilgaard til gallapremiere på 'Julemandens datter 2' den 8. november 2020 i Imperial. (Foto: Martin Sylvest © (c) Ritzau Scanpix)Godt, han ikke blev narkomanRollen som forsagte Bo med den lille tissemand i 'Klovn: The Movie' fik ifølge Marcuz heller ingen konsekvenser i form af drillerier i den virkelige verden.- Folk spurgte bare, hvordan det havde været at lave film. De syntes, det var sindssygt sjovt, at jeg havde været med i filmen, siger Marcuz Jess Petersen.Om Marcuz Jess PetersenFødt den 24. maj 1998.Er opvokset i Skibby i Nordsjælland.Har i december 2020 søgt ind på Den Danske Scenekunstskole og får svar i starten af 2021.Har også spillet med i blandt andet 'Antboy', 'Team Albert' og 'Julemandens datter 2'.Og det syntes han også selv, for spillefilmsdebuten gav ham lyst til mere. Meget mere.- Jeg fandt ud af, at jeg skal være skuespiller, og jeg er gået all-in på at få det til at lykkes, siger Marcuz Jess Petersen, der har spillet med i flere film siden 'Klovn: The Movie'.Han har ad flere omgange søgt ind på Den Danske Scenekunstskole og nåede i 2019 til den tredje og sidste prøve, men kom ikke ind. Så han har ansøgt igen i år og får svar i starten af 2021.- Jeg kan ikke forestille mig et andet arbejde.Frank Hvam glæder sig over, at Marcuz' havde et godt forløb med 'Klovn: The Movie', og at det ikke fik nogen negative konsekvenser.- Jeg ville have haft det rigtig skidt, hvis han var blevet narkoman, smågriner Frank Hvam.Ikke at der umiddelbart så ud til at være fare for det, men man har jo hørt historier om børn, hvor det ikke har gjort noget godt for dem, at være med i film, pointerer komikeren.- Det er altid lidt ekstra sårbart med børn, og Mikkel (Nørgaard, instruktør) og Louise Vesth var også med ude i Marcuz' klasse for at svare på de spørgsmål, der nu engang måtte være i børns hoveder, når de ser sådan noget. De sørgede for at involvere Marcuz' omgangskreds, så den også følte sig involveret. Marcuz havde jo også en hverdag og en klasse, han skulle tilbage til.Og så fik 12-årige Marcuz et par livliner, han kunne bruge, hvis der skulle opstå problemer efter indspilningerne.- Han fik telefonnumrene til Casper og mig, og vi sms'er stadig sammen. I hvert fald til jul og fødselsdage. Det er rent ud sagt rigtig hyggeligt, siger Frank Hvam.Casper Christensen holdt sig i vidt omfang væk fra 12-årige Marcuz mellem optagelserne, da de to ikke skulle blive alt for gode venner. På den måde ville det virke mere naturligt, at Bo ikke følte sig helt tryg ved Casper, når optagelserne kørte, var tanken ifølge Frank Hvam. (Foto: Jacob Banke © Nutmeg Productions)Vil ikke være hende den tykke pigeMarie Mondrup var allerede inde i skuespillerfaget, da hun blev castet til 'Klovn: The Movie'.Hun blev uddannet på Det Danske Musicalakademi i 2004 og Den Danske Scenekunstskole i Odense i 2008 og arbejder stadig som skuespiller; primært på teatret, men også med mindre filmroller.- Mit hjerte har altid ligget hos teatret, og jeg har ikke gjort så meget for at komme til at lave film og tv, siger Marie Mondrup.Om Marie MondrupFødt den 14. december 1976.Opvokset i Grauballe ved Silkeborg og bor i dag i København.Uddannet på Det Danske Musicalakademi i 2004 og Den Danske Scenekunstskole i Odense i 2008.Laver primært teater, men har udover 'Klovn: The Movie' og 'Klovn The Final' også medvirket i blandt andet 'Kvinden i buret' og 'Mødregruppen'.Det har rollen som Ronja ikke ændret det store på.- Faktisk tænker jeg nogle gange på, om det har betydet, at jeg er blevet tilbudt færre roller efterfølgende, fordi jeg er blevet puttet i en bås, som det jo sker med skuespillere nogle gange, siger Marie Mondrup.For mange af de film- og tv-roller, hun er blevet tilbudt i de seneste ti år, lægger sig meget op ad det, hun lavede i 'Klovn: The Movie'.- Jeg har ikke tal på, hvor mange tilbud jeg har fået om at smide tøjet. Det er altid et eller andet stereotypt, hvor det ligger i rollen, at tykke kvinder er klamme, når de er fulde. Men jeg vil ikke være talerør for, at tykke kvinder ikke kan være sexede, for det kan de godt, siger Marie Mondrup.- Noget af det vigtigste for mig med 'Klovn' var, at jeg ikke blev castet til rollen, fordi jeg er en stor pige med ekstra kød på kroppen, og jeg følte aldrig, at det handlede om det.Det er da heller ikke de ekstra kilo, Frank Hvam peger på, når han forklarer, hvorfor Marie Mondrup fik rollen.- For det første er hun en teknisk dygtig skuespiller. Hun har evnen til at spille noget sødmefyldt og næsten naivt for så pludselig at kunne skifte over til noget farligt, bedst som man tror, at alt er godt. Derudover arbejdede hun på et jysk teater på det tidspunkt, så hun havde den rigtige lyd.Og så var Marie Mondrup med i den scene, som Frank Hvam efter en lang karriere som 'Klovn' med utallige tåkrummende oplevelser husker som den absolut mest grænseoverskridende.- Ronja-scenen var en milepæl i mit 'Klovn'-liv. Jeg kan ikke huske, at det har været så intenst senere.Ja, det var ret intenst, medgiver Marie Mondrup.- Når vi optog, så var man på. Så var man i rollen, og så kørte det. Men jeg havde det lidt mærkeligt med, at der var så mange folk omkring os. Der er ret mange, der har stået og kigget direkte op i min bagdel, griner hun.Men de billeder ser man da ikke i filmen, vel?- Tro mig, der blev optaget en del mere end det, du ser i filmen, så jeg tror, der ligger en del spændende og ubrugt materiale et eller andet sted. Forhåbentlig i en skraldespand. Hvad jeg ikke har været ude i med de drenge, selvom vi kun filmede i få dage.På film, i teatret, i en roman, skal vi have en på snotten, så vi vågner. Sådan én giver 'Klovn: The Movie'...Der skal være så højt til loftet som overhovedet muligt. Ellers ender vi alle som en flok mimrende mimoser, der fortæller de samme historier om og om igen.Per Juul Carlsen, filmanmelder i DRHolder 'Klovn: The Movie' stadig?Det er 10 år siden, at 'Klovn: The Movie' ramte biograferne. Det var en anden tid, hvor krænkelsesdebatten ikke fyldte så meget, som den gør i dag, så holder filmen stadig? Det mener DR's filmanmelder Per Juul Carlsen, der i P1's Filmland roste 'Klovn: The Movie' for dens frisind og belønnede filmen med fem pile, da den havde premiere:- Jeg mener alt, hvad jeg skrev ved premieren, og jeg synes desværre den politiske korrekthed, 'Klovn' gik så dejligt op mod, er blevet stærkere og mere styrende siden.- Forleden talte jeg tilfældigvis med et dansk/svensk vennepar, der havde set 'Klovn: The Movie' for første gang. De var meget tæt på forargede over den måde, Casper Christensen og Frank Hvam behandler den lille dreng i filmen. Det var utroligt livsbekræftende at se deres ansigtsudtryk.- Det er – i mine øjne – netop det, film eller kultur i almindelighed skal: udfordre os, skubbe til vores grænser i stedet for at lade os ruste op. Hvis nogen ser en dreng blive behandlet på samme måde ude i virkeligheden, skal de selvfølgelig råbe højt i protest. Men på film, i teatret, i en roman, skal vi have en på snotten, så vi vågner. Sådan én giver 'Klovn: The Movie' heldigvis stadigvæk.- Igen, jeg opfordrer ingen til at mobbe eller chikanere ude i den virkelige verden, men på film og i kultur skal vores normer udfordres. Der skal være så højt til loftet som overhovedet muligt. Ellers ender vi alle som en flok mimrende mimoser, der fortæller de samme historier om og om igen.
En belastet barndom trækker ofte tråde ind voksenlivet: Psykiske problemer, misbrug og dårligt helbred er blandt de udfordringer, som kan plage udsatte børn senere i tilværelsen.Men nogle betaler også den ultimative pris: Livet.Danske børn, som oplever gentagne stressbelastninger gennem barndommen, har 4,5 gange så stor risiko for at dø, inden de fylder 35 år, end børn, der enten oplever ingen eller få, isolerede belastninger.Det viser en stor undersøgelse, hvor forskere fra Institut for Folkesundhedsvidenskab på Københavns Universitet har samlet og gennemgået registerdata, som omfatter næsten 1,1 million danske børn født i årene 1980-1998.Om undersøgelsen Undersøgelsen bygger på registerdata fra 1.097.625 børn født mellem år 1980 og 1998.Forskerne har brugt data fra ni registre: Blandt andet CPR-registret, indkomstregistret, Ankestyrelsens anbringelsesregister og Det Psykiatriske Centrale Forskningsregister.Et panel af eksperter i stress, børnepsykologi og børns helbred har inddelt stressbelastninger i barndommen i tre kategorier: 1) Materielt afsavn, som dækker over fattigdom og forældre, der er ramt af langvarig arbejdsløshed. 2) Tab eller trussel om tab i familien. For eksempel en forælder, der dør, eller søskende der lider af langvarig sygdom. 3) Familiedynamik. En kategori, der omfatter skilsmisse, anbringelse og forældre eller søskende med eksempelvis psykiatriske lidelser eller alkohol- og stofmisbrug.Tre procent af de undersøgte børn har oplevet mange belastninger gennem hele barndommen, mens 43 procent har oplevet én eller flere enkeltstående belastninger og 54 procent har oplevet ingen eller få, isolerede belastninger.Kilde: The Lancet.- Jeg havde forventet, at en belastet barndom ville hænge sammen med dårlig sundhed, sundhedsskadelig adfærd og en lidt øget risiko for at dø tidligt. Men jeg er overrasket over, at der er så stor sammenhæng. Det er meget tidligt at dø, inden man er fyldt 35 år.Det siger Naja Hulvej Rod, som professor ved Institut for Folkesundhedsvidenskab og leder af undersøgelsen, som netop er udgivet i det videnskabelige tidsskrift The Lancet.35.000 børn er meget belastedeForskerne har kigget på række forskellige stressbelastninger i barndommen.Blandt andet fattigdom, død eller alvorlig sygdom i familien, alkohol- og stofmisbrug hos forældrene, skilsmisse og anbringelse.De børn, som oplever enkelte, men langvarige belastninger, som for eksempel tab af søskende eller fattigdom, udgør 43 procent.Deres risiko for at dø inden deres 35. fødselsdag er 1,3-1,8 gange højere end de børn, som bliver udsat for få eller ingen belastninger.Men de mest udsatte børn, som oplever mange belastninger, har altså 4,5 gange større risiko for tidlig død end de bedst stillede børn.- Den mest belastede gruppe udgør en relativt lille andel på tre procent, men det omhandler faktisk mere end 35.000 børn, siger Naja Hulvej Rod.Den primære årsag til den tidlige død blandt de udsatte børn er ulykker, som kan være alt lige fra trafikuheld til overdosis.Derefter følger selvmord og så kræft.Problemet kan være større endnuTidligere forskning har også vist, hvordan forskellige oplevelser i barndommen kan påvirke risikoen for forskellige problemer eller tidlig død i voksenlivet.I 2017 viste en anden dansk undersøgelse for eksempel, at det at miste en af sine søskende i barndommen giver stor øget risiko for at dø tidligt.Et stort svensk projekt viser også, at der er en sammenhæng mellem en belastet barndom og risikoen for selvmord.Én af styrkerne ved den nye undersøgelse er, at den ser på den samlede mængde af forskellige belastninger i barndommen og ikke kun én faktor som for eksempel fattigdom eller et dødsfald.Vi snakker ofte om, hvordan vi kan sætte ind overfor eksempelvis dårligt helbred blandt socialt udsatte. De her børn overlever ikke engang længe nok til, at de når at få diabetes.Naja Hulvej Rod, professor.Det mener Mogens Nygaard Christoffersen, der er seniorforsker emeritus ved Det Nationale Forsknings- og Analysecenter for Velfærd, hvor han har forsket i risikofaktorer i barndommen.- Undersøgelsen er et resultat af grundige og omhyggeligt gennemførte analyser af et kæmpestort datamateriale. Det er et imponerende arbejde, siger han.En svaghed ved den type undersøgelse er dog, at der altid er nogle oplysninger, som forskerne ikke har haft adgang til.Det er for eksempel oplysninger om vold mellem forældre eller børnemishandling.- Samtidig kan nogle typer af biologiske sårbarheder, som er nedarvet fra forældre til børn, ikke fanges i undersøgelser som denne, siger Mogens Nygaard Christoffersen.Netop de manglede oplysninger om for eksempel vold og misbrug i hjemmet, får Naja Hulvej rod til at vurdere, at sammenhængen mellem tidlig død og en belastet barndom kan være endnu stærkere.- Der vil være nogle, vi ikke fanger. Enten fordi oplysningerne ikke findes, eller fordi det ikke bliver registreret, at en forælder eksempelvis er alkoholiker, siger hun.Behov for at sætte tidligt indIfølge Naja Hulvej Rod er undersøgelsen med til at understrege et behov for brede indsatser i samfundet, som sætter ind overfor eksempelvis børnefattigdom og mistrivsel i familien.Vi ved, at stress påvirker børn både følelsesmæssigt og indlæringsmæssigt. Stresshormoner skader deres udviklingCharlotte Ringsmose, professor.- Vi snakker ofte om, hvordan vi kan sætte ind overfor eksempelvis dårligt helbred blandt socialt udsatte. De her børn overlever ikke engang længe nok til, at de når at få diabetes, siger hun.Ifølge Charlotte Ringsmose, der er professor ved Institut for Læring og Filosofi på Aalborg Universitet og har forsket i, hvordan udsathed påvirker børns hjerner, er det vigtigt med en tidlig indsats.- Vi ved, at stress påvirker børn både følelsesmæssigt og indlæringsmæssigt. Stresshormoner skader deres udvikling, siger hun.Det barnet lærer, især i den tidligste fase af livet, bliver senere i livet en del af dets instinkter.- Det vil sige, at det er meget svært at ændre på adfærd, som er tillært på grund af de her belastninger, siger Charlotte Ringsmose og fortsætter:- Grundlæggende kan man sige, at det er sådan med børn, at jo stærkere de står fra starten af livet, desto mere har de at stå imod med senere, og desto bedre er de til at passe sig på sig selv.Den danske undersøgelse er den største af sin art. Det har taget år alene at samle de mange data.Næste opgave for forskerne bliver at se på, hvordan graden af belastninger i barndommen hænger sammen med forskellige sygdomme senere i livet.
I Sverige er begrebet 'flyskam' et fænomen, der kan ses direkte i landets faldende antal indenrigsflyvninger. I juli og august var der for eksempel henholdsvis 11 og 10 procent færre passagerer end for et år siden. Det viser tal fra Swedavia, som ejer og driver 10 af Sveriges største lufthavne.En stor del af nedgangen bliver koblet direkte sammen med "flyskam", som er en bevægelse, der er blevet hjulpet godt på vej af den svenske klimaaktivist Greta Thunberg.Flyselskabet SAS erkender selv, at klimabekymring er en del af årsagen til faldende tal i Sverige. Det sagde seskabets topchef, Rickard Gustafson, i maj ifølge Jyllands-Posten.Begrebet skal forstås ved, at nogle forbrugere simpelthen skammer sig over at flyve på grund af klimabelastningen.I Sverige bliver tendensen bakket op af, at den nationale togoperatør, SJ, som ifølge selskabets årsrapport sidste år slog rekord med næsten 32 millioner rejser.Jeg kan bestemt ikke afvise, at det vil få en negativ effekt på branchens vækst.Jacob Pedersen, SydbankIndtil videre har resten af Europa ikke set samme tendenser.En undersøgelse fra den schweiziske bank UBS viser dog, at formodet flyskam i fremtiden kan betyde, at flytrafikken i Europa de kommende år kun vil stige 1,5 procent. Det er det halve af, hvad andre analyser viser.Kan påvirke vækstenFænomenet har altså endnu ikke bredt sig videre i det europæiske luftrum, men det er noget, man er opmærksom på i luftfartsindustrien.Sådan lyder det fra luftfartsanalytiker i Sydbank Jacob Pedersen.- Lige nu ser vi ikke, at flyskam påvirker europæisk luftfart. Men ser vi et til tre år frem i tiden, så kan jeg bestemt ikke afvise, at det vil få en negativ effekt på branchens vækst.Er det et fænomen, som luftfarten tager alvorligt?- Det er det. Med rette. For hvis vi om et til tre år ser en afmatning af den europæiske økonomi, så vil det her fænomen kunne være med til at forværre en krise. Og jo mere, der bliver talt klima, jo større er sandsynligheden for, at en befolkningsgruppe vælger at flyve mindre.Personligt tvivler jeg på, at jeg når at flyve over Atlanten i et el-fly.Jacob Pedersen, SydbankJacob Pedersen peger på flere eksempler fra flyselskaberne for at komme passagerernes klimahensyn i møde.- For eksempel har det hollandske luftfartsselskab KLM lige kørt en reklamekampagne, hvor budskabet har været, at folk måske skulle overveje at tage toget. Og SAS har netop foreslået et klimabidrag på 20-30 kroner pr. billet, som skal gå til forskning i grøn omstilling. Samtidig er flere selskaber begyndt at skrive deres CO2-udledning ind i deres trafiktal, så passagererne kan se, at man tager klimaproblematikken alvorligt.Men hvor langt er branchen fra at være så grøn, så flyskam slet ikke behøver at være et fænomen?- Meget langt. Og det er også derfor, at branchen bruger de her andre tiltag for at vise over for passagererne, at man tager problematikken alvorligt. For selvom, der bliver forsket i biobrændsel, er der mange, mange år til, at alle fly i verden flyver på det. Og det er samme historie med for eksempel el-fly. Personligt tvivler jeg på, at jeg når at flyve over Atlanten i et el-fly.
Den verdenskendte, svenske skuespiller Max von Sydow er død i en alder af 90 år. Det oplyser franske medier ifølge det svenske nyhedsbureau TT.Max von Sydow er blandt andet kendt for sin rolle i den Oscar-vindende film 'Pelle Erobreren', der er instrueret af danske Bille August. Rollen som Lasse Karlsson gav blandt andet Max Von Sydow en Oscar-nominering.Den svenske skuespiller forblev aktiv lige til det sidste og har de senere år haft store roller i sucesser som 'Star Wars: The Force Awakens', 'Robin Hood', 'Shutter Island' og i 'Game of Thrones', hvor han spiller 'den treøjede ravn', der er mentor for Brandon Stark.Om Max von SydowFødt 10. april 1929 - død 8. marts 2020.Uddannet fra Kungliga Dramatiska Teatern - i daglig tale Dramaten - i Stockholm, Sverige.Har to gange været Oscar-nomineret for sine skuespilpræstationer. I 1989 for sin hovedrolle i 'Pelle Erobreren' og i 2012 for sin birolle i 'Extremely Loud & Incredibly Close'.Han blev fransk statsborger i 2002.Efterlader sig hustru og fire børn.DR's filmanmelder Per Juul Carlsen begræder tabet af den svenske legende:- Max von Sydow har altid stået for mig som noget helt særligt. Han havde bare en helt utroligt udstråling af troværdighed. Han var altid helt ufatteligt nærværende i sit skuespil, lyder det fra Per Juul Carlsen.Filmanmelder: 'Han kunne spille hvad som helst'Han så ham sidste gang i Thomas Vinterbergs 'Kursk', hvor han spillede rollen som russisk officer.- Jeg ved ikke, hvad fanden det var, han kunne, men han kunne spille hvad som helst og slippe afsted med at spille det helt utroligt troværdigt.Per Juul Carlsen fremhæver desuden Sydows rolle som præsten i kultfilmen 'Eksorcisten' fra 1973.- Her formår han at give denne her fuldstændig skøre historie en troværdighed. Jeg har ikke nogen god forklaring på, hvordan han bar sig ad.Her ses Pelle Hvenegaard (til venstre) og Max von Sydow i rollerne som Pelle og Lassefar i den Oscar-vindende 'Pelle Erobreren', der er instrueret af Bille August og i 1988 vandt en Oscar-pris for 'Bedste ikke-engelsksprogede film'. Den pris har Danmark vundet i alt tre gange. (Foto: Ullstein Bild © Getty Images)Carlsen nævner landsmanden Stellan Skarsgård - der har spillet med i alt fra 'Mamma Mia'-filmene til hitserien 'Chernobyl' - som en naturlig arvtager til Max von Sydow.- Stellan Skarsgård minder lidt om ham, og han har i øvrigt fire sønner, der også spiller skuespil. Han er også en omrejsende svensker, der kan spille med i hvad som helst med rigtig stor troværdighed.- Jeg ved ikke, om det er noget særligt svensk, men han er i hvert fald en naturlig arvtager til Max von Sydow.
15. juni får danskere, der bor i udlandet, lov til at tage deres nærmeste familie med til Danmark på ferie eller for at besøge bedsteforældre, søskende og venner.Det siger justitsminister Nick Hækkerup (S).- Vi er i gang med at åbne Danmark igen. Kontrolleret og klogt. Det vil vi også gøre fra den 15. juni, hvor vi åbner for turisme fra Tyskland, Norge og Island, og der vil vi også give mulighed for, at udlandsdanskere kan få deres ægtefæller eller familie til Danmark på ferie eller for at besøge venner eller familie i Danmark, lyder det fra ministeren under spørgetid i Folketinget onsdag.For resten af EU og for Storbritannien udvider vi den gruppe, som kan komme til Danmark, fordi man er nært tilknyttet.Justitsminister Nick Hækkerup (S)Indtil nu har udlandsdanskernes ægtefæller, samlevere og børn, som ikke har dansk statsborgerskab, kun kunne opholde sig midlertidigt i Danmark for at arbejde.I Rigspolitiets retningslinier stod der indtil i går:- Disse udenlandske familiemedlemmer kan dog ikke indrejse, hvis formålet alene er turisme, ferie eller fx et besøg hos venner eller familie.Allerede nu er den del slettet fra retningslinierne.Nu anses det som et anerkendelsesværdigt formål for indrejse, hvis man er ægtefælle, samlevende og barn til en udlandsdansker og indrejser sammen med den danske ægtefælle/samlever/forælder for et korterevarende ophold, skriver Rigspolitiet.Større åbning for EU-borgereFor udlandsdanskere i det meste af verden er det dog kun den aller tætteste familie, der må tage med til Danmark - æftefæller, samlevere og børn.Bor en del af familien i et andet EU-land eller i Storbritannien, er kredsen dog større.- For resten af EU og for Storbritannien udvider vi den gruppe, som kan komme til Danmark, fordi man er nært tilknyttet, siger Nick Hækkerup til DR Nyheder efterfølgende.- Det er ikke bare ægtefolk men også kærester, forlovede og samlevere. Relationen kan også være børn, børnebørn og bedsteforældre, fortsætter han.Regeringen arbejder ifølge ministeren på, hvordan man kan åbne for relationer i tredjelande.Men grænseåbningen er en fin balanceøvelse, der skal ske samtidig med at smittetrykket i Danmark er under kontrol, påpeger ministeren.- Og rundt omkring i verden er der nogle markant andre smittetryk end i Danmark, påpeger Nick Hækkerup.I overskriften på denne artikel stod det tidligere, at også børnebørn til udlandsdanskere får lov at komme ind i landet. Da ministeren senere præciserede, at det kun gælder for danskere med nære relationer i andre EU-lande, er dette blevet rettet.
Det svenske skuespilmiljø er ramt af en regulær skandale, der nu får direktøren for det svenske nationalteater, Eirik Stubø, til at forlade sin post.Det skriver svenske SVT.Nationalteatret, kaldet Dramaten, meddeler i en pressemeddelelse den administrerende direktørs afgang med følgende ord:- Bestyrelsen mener, at Dramaten har brug for en ny start på de områder, der vedrører arbejdsmiljø. Og vi tror, dette bedst kan ske med en ny direktør, lyder det i meddelelsen, hvor den nu tidligere direktør også modtager ros for at have sikret teatret 'stor kunstnerisk og publikumsmæssig succes'.Voldelig skuespiller fortsatte på teatretEirik Stubøs afgang kommer i kølvandet af en meget omtalt SVT-dokumentar, 'Älska mig för den jag är'.Dokumentaren fortæller historien om den afdøde sanger og skuespiller Josefin Nilsson, der døde i 2016, 46 år gammel. Hun dannede par med en anden svensk skuespiller, der mishandlede hende både fysisk og psykisk.Josefin Nilsson med kollega Björn Kjellman i 1997. Kjellman var ikke impliceret i voldssagen. (Foto: SVEND ÅGE MORTENSEN © Scanpix)Den voldelige skuespiller, der var ansat på Dramaten og er anonymiseret i de svenske medier, fik i 1999 en dom på tre måneders betinget fængsel for volden mod Nilsson.Her i 2019 var han så at finde på rollelisten på én af Dramatens produktioner, og dét har fået debatten om partnervold til at blusse op hinsidan.Efterfølgende fortsatte han som skuespiller på teateret, og først efter dokumentaren meddelte Eirik Stubø, at man ville aflyse de to forestillinger, den voldsdømte skuespiller skulle være med i.Kritikken er dog alligevel haglet ned over teaterchefen lige siden.Ledelsen har ikke gjort nokDet svenske teaterforbund og flere ansatte mener ikke, at ledelsen har gjort nok for at leve op til teaterets nultolerance over for vold og chikane.Efter et krisemøde på Dramaten mandag formiddag er det altså nu kommet frem, at Stubø forlader posten som administrerende direktør.- De seneste ugers massive opmærksomhed på Dramaten og arbejdsmiljøspørgsmål har påvirket mange og været stressende for hele virksomheden, udtaler Stubø i pressemeddelsen.- Og jeg har i løbet af de seneste dage forstået, at jeg ikke nyder tilstrækkelig stor tillid hos tilstrækkelig mange i personalet.
- Når jeg var færdig, har jeg hvert år sagt: ’Næste år holder jeg fri’. Og alligevel sidder jeg der altså igen i år.Katarina Lewkovitch smiler lidt over situationen, men hun kan ikke lade være.Fakta om Katarina LewkovitchKatarina Lewkovitch har været ansat i DR i cirka 15 år og er uddannet organist. Hun har arbejdet som præsentationsvært på P1, radiospotproducer og er nu på Tros-redaktionen i DR. Katarina Lewkovitch er tilrettelægger af Radiogudstjenesten på P1, ligesom hun laver tro- og eksistensfeaturen ’Audiens’, hvor næste program sendes på P1 juledag klokken 16.03. Hun har også lavet P1-serien ’Fjeldgænger’, ligesom hun privat har udgivet tre digtsamlinger - senest ’Aorta’, der udkom i efteråret.For tredje år i træk skal hun i år tilbringe en del af juleaften og julenat i DR Byen. Når den legendariske Eurovision-fanfare lyder ved midnat, som den også gør før et Europæisk Melodi Grand Prix, sidder Katarina Lewkovitch klar i en kommentatorboks i DR Byen til at være DR1’s kommentator på Midnatsmessen fra Rom med Pave Frans’ juleprædiken.Stoffet ligger på ingen måde fjernt for Katarina Lewkovitch, der har arbejdet i DR i omkring 15 år. I det daglige er hun tilrettelægger af ’Radiogudstjenesten på P1’, ligesom hun gennem flere år har været tilrettelægger af tro- og eksistensprogrammet ’Audiens’, der sendes næste gang på P1 juledag.Læs også:DR sender 12 gudstjenester fra hele landet omkring jul og nytår- At være kommentator på midnatsmessen fra Rom julenat er en stor opgave på mange måder. Det er en opgave, der kræver baggrundsviden, fornemmelse for den helt særlige stemning, der hviler over begivenheden, som bliver set af mange millioner af mennesker verden over - både kristne som ikke-kristne, beretter Katarina Lewkovitch.Bøgerne lægges væk i årHun tilføjer, at hun var ret nervøs, da hun for to år siden skulle være kommentator for første gang.- Jeg læste tykke bøger om Peterskirkens arkitektur og kunstgenstande, om Pave Frans og den første kristendom i Rom. For ikke at tale om den komplekse, katolske liturgi, der er et helt studie i sig selv. Nu er det tredje gang, jeg har denne opgave, og nu lægger jeg bøgerne lidt væk. Min rolle er ikke at lege Wikipedia-leksikon. Min rolle er at føre seerne ind i dette særlige rum med den særlige ånd, der er til stede, og dét på en sådan måde, at både kristne og ikke-kristne, kirkevante og ikke-kirkevante føler sig mødt, forklarer hun.Kunsten er ikke at tale for meget. Jeg er utroligt opmærksom på ikke at snakke det ihjel. Og samtidig skal de rigtige kommentarer falde på de rigtige tidspunkter.Katarina LewkovitchEfterhånden er det en årelang tradition, at DR sender Midnatsmessen. Den første gang, det skete, var den 24. december 1975, hvor paven hed Paul VI, og den danske kommentator hed John Lundorf. Så i år er det med andre ord 45. år i træk, at DR sender fra Rom julenat. Billederne kommer til DR Byen med hjælp fra det europæiske radio-TV-samarbejde i European Broadcasting Union.- Selvom det er ret specielt at være på arbejde i DR Byen juleaften, er der en dejlig atmosfære i master- control-rummet (MCR), hvor jeg sidder. Der er en tekniker, en såkaldt continuity-medarbejder, der står for afviklingen, og så mig. Og vi ved alle, at vi befinder os fuldstændig ’uden for tiden’, og de fleste andre er i gang med at fejre jul med familien. Alligevel er det ikke noget offer for mig, understreger Katarina Lewkovitch.Sidste år insisterede hendes teenagedatter på at tage med. Hun syntes, det lød spændende, og sad så og gumlede juleknas, mens mor kommenterede i studiet.Har kontakt i Vatikanet- Denne jul er speciel på så mange måder, og så bliver en traditionsrig julegudstjeneste som denne endnu vigtigere. Jo mere usikker verden bliver omkring os, des flere føler behov for det sikre, det trygge og traditionelle. Så jeg tror, det vil betyde endnu flere seere i år, vurderer Katarina Lewkovitch og tilføjer:Læs også:DR skruer ekstra op for julehyggen og fællesskabet i år- Kunsten er ikke at tale for meget. Jeg er utroligt opmærksom på ikke at snakke det ihjel. Og samtidig skal de rigtige kommentarer falde på de rigtige tidspunkter. I år føler jeg en endnu større berettigelse, fordi så mange mennesker ikke kan komme i kirke.Ifølge Katarina Lewkovitch er noget af det vigtigste i midnatsmessen pavens juleprædiken, og det er også det stressende element i forberedelsen.Jeg tvivlede på, om nogen gad skrive ind det første år, men det væltede nærmest ind med kommentarer, julehilsner, ros og taknemmelighed.Katarina Lewkovitch- Jeg har en svensk kontakt i Vatikanets presseafdeling, som jeg kimer ned i dagene op til juleaften, for normalt får pressen lov at få prædikenen på engelsk om formiddagen den 24. december. Det er ikke muligt at tekste udsendelsen, så alle relevante tekster skal jeg oversætte for seerne løbende. Det første år sad jeg selv med høj puls og oversatte den juleaftensdag, i år får jeg hjælp til det, så jeg ikke skal arbejde hele døgnet på juleaften. For selve messen varer fra midnat og over to timer, beretter hun.Er netop blevet hædretKatarina Lewkovitch og Flemming Stenstoft, der tilrettelægger henholdsvis DR's radio- og TV-gudstjenester, blev i sidste uge hædret med prisen 'Buketten' af lytter- og seerorganisationen KLF, Kirke & Medier. De modtog den for deres ihærdige indsats - bag kulissen - for at få gudstjenesterne ud til lytterne og seerne. Ikke mindst i en tid med corona, hvor kirkerne ydermere en overgang var lukkede. (Foto: Henrik Revshøi)De to foregående år har Katarina Lewkovitch haft en ekspert med i studiet, og sammen har de så svaret på spørgsmål fra seerne undervejs.- Jeg tvivlede på, om nogen gad skrive ind det første år, men det væltede nærmest ind med kommentarer, julehilsner, ros og taknemmelighed. Der var også de obligatoriske kritikere og et par enkelte virkelig ’mærkelige’. På grund af corona-restriktioner skal jeg være alene om det i år. Og jeg ved, at nakkehårene kommer til at rejse sig, når billederne fra Peterspladsen ved midnat ruller ind over skærmen i kontrolrummet, og EBU’s velkendte kendingsmelodi åbner ballet. Dér er det jul for mig, smiler hun.En ære at få opgavenSelv om nogen synes, det er synd for hende, at hun skal arbejde juleaften, finder Katarina Lewkovitch det også meningsfuldt, og hun elsker livet i maskinrummet, som hun selv udtrykker det.Læs også:DR præsenterede store nyheder inden for både dansk kultur, drama og historie- Jeg er uddannet organist, og indtil for nogle år siden var det helt normalt for mig at arbejde i alle højtiderne. Der er en meget stor højtidelighed over pavens midnatsmesse fra Rom. Så jeg betragter det også som en ære at få denne opgave., siger hun.Katarina Lewkovitch er typisk hjemme igen ved 3-tiden julenat.- Jeg er ret smadret og mør bagefter, og regningen betaler jeg næste dag, hvor jeg ikke er meget værd. Det er dog, som om man bliver lidt afhængig af at lave det, smiler hun.Midnatsmessen fra Rom bliver sendt på DR1 fra klokken 00.00-cirka 02.00 natten mellem den 24. og 25. december.
For første gang siden 2003 holdt en svensk statsminister i aftes en tv-tale til nationen.På den baggrund var der sikkert en del svenskere, som var forberedt på nye indgreb i deres personlige frihed for at bremse spredningen af coronavirus.Coronavirus i SverigeAntal smittede: 1.934Døde: 21Raskmeldt: 16Kilde: Johns Hopkins UniversityMen det skete ikke.Statsminister Stefan Löfven nøjedes med at sige, at "flere indgribende beslutninger kan komme".Skoler fortsat åbneSverige har valgt en mindre indgribende tilgang til coronapandemien end stort set alle andre lande i Europa.Man må højst samles 500 mennesker, og grænserne er delvist lukket. Eleverne er også sendt hjem fra gymnasier og universiteter. Men langt de fleste grundskoler, børnehaver, den offentlige sektor og store dele af hverdagslivet kører videre som normalt.Men i sin fem minutter lange tale advarede Stefan Löfven om, at forstyrrelser kan være på vej.Statsministeren sagde, at han er sikker på, at alle i Sverige vil tage ansvaret på sig for siden at kunne "se tilbage på krisen og være stolt over sin indsats og sine medmennesker".- Der er få stunder i livet, hvor man må ofre sig, ikke bare for sin egen skyld, men for sine omgivelser, medmennesker og vort land, sagde Löfven.- Den stund er nu. Den dag er her. Den her opgave gælder alle.Svenskere nyder solskinnet i Stockholm i går søndag. (Foto: ANDERS Wiklund © Scanpix)Godt modtagetDR Nyheders EU-korrespondent, Ole Ryborg, som i øjeblikket opholder sig i Sverige, fortæller, at statsministerens tale har fået en god modtagelse både i medierne og i den svenske opposition.- Både partiledere, lederskribenter og politiske kommentatorer roser Stefan Löfvens tale og karakteriserer den som en statsmandstale, som var renset for partipolitik.- Selv borgerlige, politiske kommentatorer, som ellers aldrig forpasser en chance for at kritisere Löfven og den socialdemokratiske regering, har faktisk været ude og rose talen.Storbyer ramtI Sverige er coronavirus primært et storbyfænomen.Der er udbrud i Stockholm, Malmø, Göteborg og Uppsala, mens store områder, som er mindre tæt befolkede, endnu ikke har oplevet smittespredning.Myndighederne har opfordret til, at man ikke rejser mellem regionerne i Sverige.Der vil blive oprettet et felthospital i den sydlige del af Stockholm for at forberede sig på et tungt pres på sundhedssystemet.Voksende tillidGenerelt kan man se, at svenskerne i høj grad følger myndighedernes anbefalinger, fortæller Ole Ryborg:- Mange ældre bliver hjemme, og mange arrangementer aflyses, og butikker lukkes for ikke at samle folk mere end højst nødvendigt. Også selv om der ikke er indført direkte forbud som i Danmark, fortæller Ole Ryborg.Og svenskerne har over en bred kam tiltro til myndighedernes håndtering af krisen.Lederen af Folkhälsomyndigheten, der svarer til den danske Sundhedsstyrelsen, Anders Tegnell, har ellers vakt betydelig opsigt i Danmark på grund af sin mindre indgribende tilgang til corona-krisen.Anders Tegnell forklarer, hvorfor Sverige har valgt en anden kurs end Danmark i videoen:En meningsmåling fra instituttet Novus viser, at tilliden til Folkhälsomyndigheten vokser markant i den svenske befolkning.På en uge er andelen, som udtrykker "meget høj tillid" til myndigheden, steget fra 19 procent til 32 procent. Og 78 procent af de adspurgte har nu meget høj, høj eller middel tillid til Folkhälsomyndigheten.På samme måde udtrykker svenskerne i undersøgelsen øget tillid til sygehusvæsenet, beredskabet og regeringen.Hvad har de gjort i Sverige?•Alle gymnasieelever og universitetsstuderende er sendt hjem.•Alle, der bor i Stockholm og kan arbejde hjemmefra, opfordres til at gøre det.•Alle, som har symptomer på coronavirus, ældre og svage opfordres til at blive hjemme, og ikke flere end 500 mennesker må samles ét sted.•Unødvendige rejser til udlandet frarådes. Det samme gælder "unødvendige" besøg på hospitaler og plejehjem.•Kommuner og friskoler har fået ansvaret for at lukke skolerne, hvis det bliver nødvendigt.•Regeringen har givet 75 millioner svenske kroner til den svenske redningstjeneste MSB for at lave informationskampagne om coronavirusset.•Regeringen giver op til 300 milliarder svenske kroner i støtte til erhvervslivet.
Hvor langt kan man egentlig gå i et realityprogram?Ganske langt, tænker du måske.Men selvom vi i Danmark elsker at se programmer med for eksempel Linse Kessler, Kasper Wettergreen og Janni Ree, der alle har domme i bagagen, så har 'Big Brother' i Sverige tilsyneladende formået at gå skridtet videre.Programmet, der bliver sendt på den svenske kanal TV4, har været plaget af en sand tsunami af skandaler i den igangværende sæson.Mængderne af skandaler har nu fået den konsekvens, at to af værterne på programmet, Adrian Boberg og Helle Schunnesson, har trukket sig. Det skriver Aftonbladet.Men hvordan kom det så vidt? Jo, lad os tage den fra begyndelsen...Om 'Big Brother'Hollandsk realityprogram, der første gang blev sendt i 1999. Siden da er det kommet i et utal af internationale udgaver.I Sverige har programmet kørt i nu 11 sæsoner, mens det i Danmark blev sendt i otte sæsoner i perioden 2001-2014.Programmet går kort sagt ud på, at en gruppe mennesker bliver lukket inde i et hus og løbende skal nominere dem, de vil sende hjem. Vinderen er den sidste tilbage i huset.Den første skandale ramte programmet, da man så sig nødsaget til at smide to af deltagerne på porten på grund af antisemitiske udtalelser.- Der er nultolerance over for den her slags udtalelser, lød det dengang fra programmets ledende producent, Joel Bendrik.Nazitatoveringer fik bægret til at flyde overSiden er en anden af programmets deltagere dog havnet i søgelyset.Sami Jakobsson har nemlig åbnet op om sin fortid med højreekstreme holdninger og har fortalt, hvordan han har valgt at få overtegnet sine tatoveringer med nazisymboler.Han siger, han fortryder sin fortid, men skandalen begyndte alligevel at rulle, da det kom frem, at TV4 har hjulpet ham med at få tatoveringerne overtegnet - og at det skete blot få dage inden deltagelsen i 'Big Brother'.Derfor spekuleres der nu i, om tv-produktionen forsøgte at skjule Jakobssons højreekstreme fortid. Og noget kunne tyde på det, for hændelsen fik i hvert fald bægret til at flyde over for Adrian Boberg og Helle Schunnesson, der er to af programmets i alt fire værter.- Jeg blev ikke informeret om en af deltagernes baggrund, før jeg selv kunne læse om det i medierne, lød det fra Adrian Boberg ifølge Aftonbladet, mens Helle Schunnesson udtalte:- Antisemitisme og racisme er helt uacceptabelt for mig, og derfor har jeg valgt ikke længere at medvirke.Som om værtsexit, jødehad og nazitatoveringer ikke var nok, så har en anden af programmets deltagere fået en advarsel, efter han udtalte, at han ville voldtage en af de nye deltagere. Det er efterfølgende kommet frem, at samme deltager skal have givet udtryk for at han ville slå én af de andre ihjel, skriver Expressen.Nu er det så op til programmets to tilbageværende værter, Malin Stenbäck og Moa Wallin, at få vendt den skandaleramte reality-skude, der efter planen skal være på sendefladen de næste tre måneder.'Big Brother's oprindelige værter: Moa Wallin, Adrian Boberg, Malin Stenbäck og Helle Schunnesson. Nu er der kun Wallin og Stenbäck tilbage. (Foto: Jakob Dahlstrom © TV4)Rystet caster: 'Det lugter af sjusk'Den danske caster og foredragsholder Elisa Lykke, der selv var med til at caste deltagerne til den første 'Big Brother'-sæson i Danmark, mener, at der er gået et eller andet rivende galt i forhold til castingprocessen hos vores svenske naboer.Det lugter af sjusk – både i castingprocessen og hele arbejdet omkring programmet – og vidner om en tydelig mangel på ledelse.Elisa Lykke, caster- Jeg er rystet over, at man midt i programmet vælger at smide to personer ud og på den måde hverken står ved sit program eller sit cast, siger hun og uddyber:- Det lyder til, at den gruppe mennesker, der er blevet castet til programmet, ikke har været fyldestgørende, og at man derfor måske har taget folk med i programmet, man ikke ellers ville have taget med. Det lugter af sjusk – både i castingprocessen og hele arbejdet omkring programmet – og vidner om en tydelig mangel på ledelse.Elisa Lykke forklarer, at man både spørger ind til deltagernes politiske holdninger, familierelationer, fysisk og psykisk helbred samt kæreste- og familieforhold, når man caster deltagere til danske realityprogrammer.- Vi ved endda, hvad folk stemmer.Var ikke gået i DanmarkHun medgiver, at man selvfølgelig oftest sætter folk sammen ud fra hensyn om at lave det bedste tv-program.- Men mennesker med så rabiate holdninger var aldrig kommet igennem nåleøjet i Danmark. Du kan sagtens finde risikovillige og ufiltrerede mennesker uden den slags holdninger.- Vi har et kæmpe ansvar. Det er også derfor, vi som castere altid hellere vil have to snakke frem for én snak. Alle skal have en chance, men ansvaret ligger i sidste ende hos castere, produktionsselskaber og tv-stationer.Synes du, branchen lever op til sit ansvar?- I 'Big Brother' vil man altid gerne have alle mulige forskellige typer til at mødes. Man vil både gerne have en badboy og naboens datter med. Folk skal have noget på spil og noget på hjerte. Men de behøver ikke at skulle have sådan nogle rabiate holdninger for at kunne gøre sig godt på tv.'Big Brother' sendes i år i Sverige for første gang siden 2015. Vinderen af programmet inkasserer en million svenske kroner. Herhjemme har programmet ikke været sendt siden 2014.Læs også:Camilla var med i kontroversielt reality-program: 'Det har givet mig en karriere'
250 ældre patienter fordelt på 45 plejehjem i Region Stockholm er konstateret smittet med Covid-19. Sådan lyder det fra plejehjemsfirmaet "Familielægerne", som har ansvaret for lægehjælpen på lidt mindre end halvdelen af plejehjemmene, og har delt tallene med SVT.Det svarer til, at der er coronasmitte på mindst hvert tredje plejehjem i regionen.50 af de smittede har ifølge tallene mistet livet.På dagens pressemøde ved Folkhälsomyndigheten udtrykte statsepidemiolog Anders Tegnell også bekymring for de ældre.- Det er meget, meget ulykkeligt, og vi hører fra flere plejehjem, særligt i Stockholm, at der er flere smittede. Det kommer til at have store konsekvenser for dødeligheden og belastningen på intensivafdelingerne, sagde Anders Tegnell.Læs også:Derfor håndterer Sverige og Danmark coronakrisen så forskelligtStor mangel på beskyttelsesudstyrNyheden kommer samtidig med, at Stockholm kommune igen har råbt op om stor mangel på beskyttelsesudstyr til sygeplejersker og læger.- Vi har flere gange sagt, at kommunerne må prioriteres, og det fortsætter vi med. Vi får for få leverancer, sagde Anna König Jerlmyr, Stockholm finansborgmester, på et pressemøde her til formiddag.Ifølge Sveriges Radios Ekot har mindst 90 af de 290 kommuner i Sverige haft tilfælde af Covid-19-smittede, eller mistanke om det, på plejehjem.Flere steder løber de tør for beskyttelsesudstyr i dag, fortæller chefen for "Familielægerne."Problemet er, at mange steder kun har beskyttelsesmateriale til et par dage eller i værste fald kun et par timer.Stefan Amér, Chef for plejehjemsfirma- Problemet er, at mange steder kun har beskyttelsesmateriale til et par dage eller i værste fald kun et par timer. Det skaber stor uro blandt personalet på plejehjemmene, og det kan lede til et stort fravær, hvis ikke de tør arbejde, siger Stefan Amér.Fra Socialstyrelsen, som har ansvaret for den regionale omfordeling af beskyttelsesudstyr, lyder det, at man arbejder på at hjælpe især Stockholm Region.- Vi har blandt andet bidraget med senge og respiratorer, og vi har en tæt dialog med Stockholm Region for at sikre dens behov. Men det betyder ikke, at vi kan sikre dem alle, og særlig behovet for at sikre peronale og respiratorer stiger kraftigt, sagde Taha Alexandersson, kriseberedskabschefen for Socialstyrelsen.Læs også:Svenske forskere i corona-opråb: 'Det er pinligt'Udviklingen i antallet af nyindlagte på intensivafdelingerne er ikke eksponentiel, ifølge de svenske myndigheder, men indtil videre har kun få forladt afdelingerne igen, og derfor øges trykket på intensivafdelingerne hele tiden, forklarer statsepidemiologen, Anders Tegnell.Rekord mange smittedePå pressemødet kunne Folkhälsomyndigheten også præsentere det hidtil største antal smittede svenskere med Covid-19 på et døgn med 519 nye tilfælde.Læs også:Sverige registrerer 59 nye døde på et døgn mod 14 i Danmark. Men det betyder ikke, at vi har ret- Det er desværre sådan, at vi har etableret et nyt niveau med flere nye smittede, og det kommer til at fortsætte sådan her i et stykke tid, og vi er urolige for de ældre over 70 år, sagde Anders Tegnell på pressemødet.Derfor gik en stor del af pressemødet også med at forklare de nyeste anbefalinger, som Folkhälsomyndigheten er kommet med.Det understreger allerede nu, hvor vigtigt det er, at alle tager ansvar.Anders Tegnell, Statsepidemiolog- Det understreger allerede nu, hvor vigtigt det er, at alle tager ansvar, bliver hjemme, når de er syge og forsøger at arbejde hjemmefra, når de kan og tænker endnu mere på at beskytte de ældre, sagde han.Læs også:DR møder Sveriges svar på Brostrøm i buffetkantine: Vi får se, hvem der klarer det bedstSVT har forgæves forsøgt at få det samlede antal smittede på plejehjem i Region Stockholm. I alt er 5466 svenskere smittet med Covid-19. 429 af dem ligger på intensivafdelinger og 282 er døde, ifølge Folkhälsomyndighetens officielle tal.
Sverige har fået det første tilfælde af det nye coronavirus 2019-nCoV. Det bekræfter de svenske sundhedsmyndigheder i en pressemeddelelse.Den smittede er en kvinde fra Jönköping, som har været på besøg i Wuhan-området i Kina, hvor sygdommen stammer fra.© ScanpixDet ved vi om det nye virusDet nye virus, 2019-nCoV, er et coronavirus.Coronavirus omfatter en hel familie af virusser med en masse forskellige typer virus, der varierer en smule fra hinanden i deres arvemateriale.Coronavirus findes hos mange forskellige pattedyr og fugle, men kun syv (hvoraf den nyeste er inkluderet) forskellige typer er kendt for at smitte mennesker.Vi ved ikke, hvilket dyr det nye virus kommer fra, men vi ved, at det kan 'hoppe over' på mennesker og i værste fald give alvorlig luftvejsinfektion, der kan være dødelig, hvis du i forvejen har andre sygdomme.Kilde: Tyra Grove Krause, CDC.Kvinden landede i Sverige 24. januar og var på det tidspunkt symptomfri. Senere fik hun hoste og søgte selv behandling.Region Jönköping har nu anbragt patienten i isolation på en infektionsklinik. Hun er ikke alvorligt syg.- Det er ikke uventet med et eller nogle få tilfælde, da vi rejser meget, og det var inkluderet i vores vurderinger, at dette kunne ske. Lignende sager er også blevet identificeret i flere andre lande, siger Karin Tegmark Wisell, som er afdelingsleder ved den svenske styrelse for folkesundhed.Prøver fra 20 personerDe svenske sundhedsmyndigheder har analyseret prøver fra omkring 20 personer, der har vist symptomer på smitte, efter at de havde besøgt det ramte område i Kina.- Det er vigtigt at huske på, at enkelte tilfælde ikke er det samme, som at vi har en smittespredning i Sverige. Den risiko bedømmer vi på nuværende tidspunkt som meget lav ud fra erfaringer fra andre lande, siger Karin Tegmark Wisell.Sverige er det andet land i Norden - efter Finland - hvor coronasmitte er bekræftet.Den finske sundhedsstyrelse bekræftede onsdag, at en kinesisk turist i byen Rovaniemi var smittet af virusset.Symptomfrie kan smittePå verdensplan er der nu tæt på 10.000 personer, som er smittet med coronavirusset 2019-nCoV. Langt de fleste tilfælde er konstateret i Kina, hvor 213 er døde af sygdommen.Målt på antallet af tilfælde har det nye coronavirus nu overhalet lungesygdommen SARS, der brød ud i 2002.SARS var dog mere dødelig end 2019-nCoV. Men det nye coronavirus adskiller sig fra forgængeren ved at kunne smitte, selvom smittebæreren ikke udviser symptomer.Det gør det sværere at stoppe det nye udbrud - også fordi kun hver femte af de ramte får alvorlige symptomer.
En belastet barndom trækker ofte tråde ind voksenlivet: Psykiske problemer, misbrug og dårligt helbred er blandt de udfordringer, som kan plage udsatte børn senere i tilværelsen.Men nogle betaler også den ultimative pris: Livet.Danske børn, som oplever gentagne stressbelastninger gennem barndommen, har 4,5 gange så stor risiko for at dø, inden de fylder 35 år, end børn, der enten oplever ingen eller få, isolerede belastninger.Det viser en stor undersøgelse, hvor forskere fra Institut for Folkesundhedsvidenskab på Københavns Universitet har samlet og gennemgået registerdata, som omfatter næsten 1,1 million danske børn født i årene 1980-1998.Om undersøgelsen Undersøgelsen bygger på registerdata fra 1.097.625 børn født mellem år 1980 og 1998.Forskerne har brugt data fra ni registre: Blandt andet CPR-registret, indkomstregistret, Ankestyrelsens anbringelsesregister og Det Psykiatriske Centrale Forskningsregister.Et panel af eksperter i stress, børnepsykologi og børns helbred har inddelt stressbelastninger i barndommen i tre kategorier: 1) Materielt afsavn, som dækker over fattigdom og forældre, der er ramt af langvarig arbejdsløshed. 2) Tab eller trussel om tab i familien. For eksempel en forælder, der dør, eller søskende der lider af langvarig sygdom. 3) Familiedynamik. En kategori, der omfatter skilsmisse, anbringelse og forældre eller søskende med eksempelvis psykiatriske lidelser eller alkohol- og stofmisbrug.Tre procent af de undersøgte børn har oplevet mange belastninger gennem hele barndommen, mens 43 procent har oplevet én eller flere enkeltstående belastninger og 54 procent har oplevet ingen eller få, isolerede belastninger.Kilde: The Lancet.- Jeg havde forventet, at en belastet barndom ville hænge sammen med dårlig sundhed, sundhedsskadelig adfærd og en lidt øget risiko for at dø tidligt. Men jeg er overrasket over, at der er så stor sammenhæng. Det er meget tidligt at dø, inden man er fyldt 35 år.Det siger Naja Hulvej Rod, som professor ved Institut for Folkesundhedsvidenskab og leder af undersøgelsen, som netop er udgivet i det videnskabelige tidsskrift The Lancet.35.000 børn er meget belastedeForskerne har kigget på række forskellige stressbelastninger i barndommen.Blandt andet fattigdom, død eller alvorlig sygdom i familien, alkohol- og stofmisbrug hos forældrene, skilsmisse og anbringelse.De børn, som oplever enkelte, men langvarige belastninger, som for eksempel tab af søskende eller fattigdom, udgør 43 procent.Deres risiko for at dø inden deres 35. fødselsdag er 1,3-1,8 gange højere end de børn, som bliver udsat for få eller ingen belastninger.Men de mest udsatte børn, som oplever mange belastninger, har altså 4,5 gange større risiko for tidlig død end de bedst stillede børn.- Den mest belastede gruppe udgør en relativt lille andel på tre procent, men det omhandler faktisk mere end 35.000 børn, siger Naja Hulvej Rod.Den primære årsag til den tidlige død blandt de udsatte børn er ulykker, som kan være alt lige fra trafikuheld til overdosis.Derefter følger selvmord og så kræft.Problemet kan være større endnuTidligere forskning har også vist, hvordan forskellige oplevelser i barndommen kan påvirke risikoen for forskellige problemer eller tidlig død i voksenlivet.I 2017 viste en anden dansk undersøgelse for eksempel, at det at miste en af sine søskende i barndommen giver stor øget risiko for at dø tidligt.Et stort svensk projekt viser også, at der er en sammenhæng mellem en belastet barndom og risikoen for selvmord.Én af styrkerne ved den nye undersøgelse er, at den ser på den samlede mængde af forskellige belastninger i barndommen og ikke kun én faktor som for eksempel fattigdom eller et dødsfald.Vi snakker ofte om, hvordan vi kan sætte ind overfor eksempelvis dårligt helbred blandt socialt udsatte. De her børn overlever ikke engang længe nok til, at de når at få diabetes.Naja Hulvej Rod, professor.Det mener Mogens Nygaard Christoffersen, der er seniorforsker emeritus ved Det Nationale Forsknings- og Analysecenter for Velfærd, hvor han har forsket i risikofaktorer i barndommen.- Undersøgelsen er et resultat af grundige og omhyggeligt gennemførte analyser af et kæmpestort datamateriale. Det er et imponerende arbejde, siger han.En svaghed ved den type undersøgelse er dog, at der altid er nogle oplysninger, som forskerne ikke har haft adgang til.Det er for eksempel oplysninger om vold mellem forældre eller børnemishandling.- Samtidig kan nogle typer af biologiske sårbarheder, som er nedarvet fra forældre til børn, ikke fanges i undersøgelser som denne, siger Mogens Nygaard Christoffersen.Netop de manglede oplysninger om for eksempel vold og misbrug i hjemmet, får Naja Hulvej rod til at vurdere, at sammenhængen mellem tidlig død og en belastet barndom kan være endnu stærkere.- Der vil være nogle, vi ikke fanger. Enten fordi oplysningerne ikke findes, eller fordi det ikke bliver registreret, at en forælder eksempelvis er alkoholiker, siger hun.Behov for at sætte tidligt indIfølge Naja Hulvej Rod er undersøgelsen med til at understrege et behov for brede indsatser i samfundet, som sætter ind overfor eksempelvis børnefattigdom og mistrivsel i familien.Vi ved, at stress påvirker børn både følelsesmæssigt og indlæringsmæssigt. Stresshormoner skader deres udviklingCharlotte Ringsmose, professor.- Vi snakker ofte om, hvordan vi kan sætte ind overfor eksempelvis dårligt helbred blandt socialt udsatte. De her børn overlever ikke engang længe nok til, at de når at få diabetes, siger hun.Ifølge Charlotte Ringsmose, der er professor ved Institut for Læring og Filosofi på Aalborg Universitet og har forsket i, hvordan udsathed påvirker børns hjerner, er det vigtigt med en tidlig indsats.- Vi ved, at stress påvirker børn både følelsesmæssigt og indlæringsmæssigt. Stresshormoner skader deres udvikling, siger hun.Det barnet lærer, især i den tidligste fase af livet, bliver senere i livet en del af dets instinkter.- Det vil sige, at det er meget svært at ændre på adfærd, som er tillært på grund af de her belastninger, siger Charlotte Ringsmose og fortsætter:- Grundlæggende kan man sige, at det er sådan med børn, at jo stærkere de står fra starten af livet, desto mere har de at stå imod med senere, og desto bedre er de til at passe sig på sig selv.Den danske undersøgelse er den største af sin art. Det har taget år alene at samle de mange data.Næste opgave for forskerne bliver at se på, hvordan graden af belastninger i barndommen hænger sammen med forskellige sygdomme senere i livet.
Det svenske skuespilmiljø er ramt af en regulær skandale, der nu får direktøren for det svenske nationalteater, Eirik Stubø, til at forlade sin post.Det skriver svenske SVT.Nationalteatret, kaldet Dramaten, meddeler i en pressemeddelelse den administrerende direktørs afgang med følgende ord:- Bestyrelsen mener, at Dramaten har brug for en ny start på de områder, der vedrører arbejdsmiljø. Og vi tror, dette bedst kan ske med en ny direktør, lyder det i meddelelsen, hvor den nu tidligere direktør også modtager ros for at have sikret teatret 'stor kunstnerisk og publikumsmæssig succes'.Voldelig skuespiller fortsatte på teatretEirik Stubøs afgang kommer i kølvandet af en meget omtalt SVT-dokumentar, 'Älska mig för den jag är'.Dokumentaren fortæller historien om den afdøde sanger og skuespiller Josefin Nilsson, der døde i 2016, 46 år gammel. Hun dannede par med en anden svensk skuespiller, der mishandlede hende både fysisk og psykisk.Josefin Nilsson med kollega Björn Kjellman i 1997. Kjellman var ikke impliceret i voldssagen. (Foto: SVEND ÅGE MORTENSEN © Scanpix)Den voldelige skuespiller, der var ansat på Dramaten og er anonymiseret i de svenske medier, fik i 1999 en dom på tre måneders betinget fængsel for volden mod Nilsson.Her i 2019 var han så at finde på rollelisten på én af Dramatens produktioner, og dét har fået debatten om partnervold til at blusse op hinsidan.Efterfølgende fortsatte han som skuespiller på teateret, og først efter dokumentaren meddelte Eirik Stubø, at man ville aflyse de to forestillinger, den voldsdømte skuespiller skulle være med i.Kritikken er dog alligevel haglet ned over teaterchefen lige siden.Ledelsen har ikke gjort nokDet svenske teaterforbund og flere ansatte mener ikke, at ledelsen har gjort nok for at leve op til teaterets nultolerance over for vold og chikane.Efter et krisemøde på Dramaten mandag formiddag er det altså nu kommet frem, at Stubø forlader posten som administrerende direktør.- De seneste ugers massive opmærksomhed på Dramaten og arbejdsmiljøspørgsmål har påvirket mange og været stressende for hele virksomheden, udtaler Stubø i pressemeddelsen.- Og jeg har i løbet af de seneste dage forstået, at jeg ikke nyder tilstrækkelig stor tillid hos tilstrækkelig mange i personalet.
Det bliver en glædens dag for danskere med kærester fra Tyskland eller nordiske lande i morgen.I hvert fald kan kærester fra Tyskland og de nordiske lande i morgen få lov til at krydse grænsen til Danmark, for første gang siden grænserne blev lukket i marts.Sådan tjekker politiet kæresteparRigspolitiet har søndag aften oplyst til DR, hvordan tilrejsende skal dokumentere, at vedkommende er kærester med en dansker eller en person med fast ophold i Danmark.Svaret lyder:Kæresteforhold skal have haft en vis varighed, som udgangspunkt seks måneder, og personerne skal have haft jævnlige fysiske møder. Det vil sige kæresteforhold, der alene har bestået af skriftlig eller telefonisk korrespondance, anses ikke for anerkendelsesværdige i forbindelse med de aktuelle indrejserestriktioner.Kæresteforholdets karakter og varighed kan godtgøres ved fremvisning af dokumentation af relationen i form af oplysning om navn, bopæl og kontaktoplysninger på kæresten i Danmark i kombination med fremvisning af fx mail- eller sms-korrespondance, opkaldsliste i telefon eller fotos.Det er op til borgeren selv at vurdere, hvor meget og hvilken dokumentation man vil fremvise for at sandsynliggøre relationen til kæresten i Danmark.I sidste ende er det en samlet vurdering foretaget af grænsekontrollanten, der afgør om borgeren får lov at rejse ind i Danmark.Mens nogle kærestepar kan kramme og kysse hinanden igen, må Sarah Elise Bruun vente på ubestemt tid, før det bliver hendes tur. Hendes kæreste gennem fire år bor nemlig i Rumænien og må derfor stadig ikke komme til Danmark.- Det føles som et levende mareridt. Det er rigtig svært at forestille sig, medmindre man står i det, siger Sarah Elise Bruun.Hun mødte sin rumænske kæreste i Danmark i 2016, mens han tog sin ph.d. på Danmarks Tekniske Universitet. I 2017 flyttede han tilbage til Rumænien. Siden da har de besøgt hinanden omkring to uger ad gangen med tre ugers mellemrum.Under nedlukningen af det danske samfund har det siden april været sådan, at man kunne rejse ind i Danmark, hvis man havde et 'anerkendelsesværdigt formål'. Ægtefæller og faste samlevere til danskere eller personer med fast bopæl i Danmark er gået ind under den kategori.Fra i morgen er det så også et anerkendelsesværdigt formål at rejse ind i Danmark til en kæreste. Men kun hvis man er fra Tyskland eller et af de nordiske lande. Og den skelnen undrer Sarah Elise Bruun.- Jeg er jo ikke mindre i et forhold med ham, fordi han bor i Rumænien. Vi har også en hverdag sammen normalt. Vi ses hver måned, siger hun.Savner en begrundelseGymnasielæreren Stig Marquadsen står i den samme situation som Sarah Elise Bruun. Han har været i et forhold med sin kæreste, der bor i Madrid i Spanien, i et år.Sidst de så hinanden var den 14. marts, da de var ude at rejse sammen og tog hjem før tid, fordi den danske udenrigsminister, Jeppe Kofod (S), opfordrede alle danskere til at rejse hjem øjeblikkeligt.- Jeg kan sagtens forstå, at man skal trække grænsen for, hvem der må rejse ind, et eller andet sted. Jeg har et problem med den her diskrimination af, at hvis vi havde været gift, eller han levede i et andet land, havde det været muligt, siger han.Vi er en ret lille gruppe af personer, og vi kan ikke få nogen form for tilkendegivelse af, hvad man baserer den her frygt på. Hvorfor man ikke vil lukke de her kærester ind.Stig MaquardsenBåde Stig Marquardsen og Sarah Elise Bruun savner et klart svar på, hvorfor deres kærester ikke må rejse til Danmark, mens eksempelvis tyskere, svenskere, nordmænd og finner gerne må rejse ind i landet for at kysse på deres.- Det er dybt frustrerende. At man kommer mennesker ind i sådan nogle bokse, og at det ikke bliver taget alvorligt. Vi er en ret lille gruppe af personer, og vi kan ikke få nogen form for tilkendegivelse af, hvad man baserer den her frygt på. Hvorfor man ikke vil lukke de her kærester ind, siger Stig Marquardsen.Det undrer især Sarah Elise Bruun, at hendes kæreste ikke må rejse fra Rumænien, mens rumænsk arbejdskraft har kunnet pendle siden marts.- Jeg har virkelig undret mig over det med Tyskland og de nordiske lande. Jeg har svært ved at forstå grænsedragningen, siger hun.- Og jeg har svært ved at forstå, hvorfor folk godt må komme ind fra Rumænien for at arbejde billigt, men min kæreste må ikke komme ind for at besøge mig.Radikale presser påAllerede i midten af april stillede udlændingeordfører for Radikale Venstre Andreas Steenberg spørgsmål til udlændinge- og integrationsminister Mattias Tesfaye (S) om, hvorfor man skelner mellem kærester og ægtefæller i forbindelse med grænsekontrollen.De må rejse ind i DanmarkDet er kun personer med et "anerkendelsesværdigt formål", der må rejse ind i Danmark.Det er blandt andet:Personer, der bor eller arbejder i Danmark, herunder selvstændige erhvervsdrivende, der udfører arbejde i Danmark.Personer med en gyldig arbejdstilladelse, herunder også personer, der endnu ikke har udnyttet deres arbejdstilladelse, og hvis indrejse sker for at arbejde i Danmark.Personer, der skal levere varer eller tjenesteydelser til/i Danmark eller varer ud af Danmark, herunder også personer, der i erhvervsøjemed skal fragte varer ud af Danmark i personbil.Ægtefæller, faste samlevere, forældre og børn til en dansker, der er bosiddende i Danmark, eller til en herboende udlænding, såfremt det tilrejsende udenlandske familiemedlem i øvrigt lovligt kan indrejse i Danmark.Det gælder kun for personer med fast ophold i de nordiske lande og Tyskland. De kan rejse ind med en række formål, for eksempel hvis de er sommerhusejere, er kærester med personer med bopæl i Danmark, forlovede og bedsteforældre.Rigspolitiet og regeringen.dkAndreas Steenberg forstår stadig ikke, hvorfor man gør forskel på de to ting.- Jeg synes ikke, at det giver meget mening. Jeg synes, at vi skal åbne grænserne op, så folk kan se deres kærester og familier fra udlandet, siger han.Hverken Stig Marquardsen eller Sarah Elise Bruhn kan finde de klare argumenter for, at deres kærester fra andre europæiske lande ikke må komme til Danmark. Det kan Andreas Steenberg heller ikke.- For mig at se er der ikke noget argument. Jeg synes, at man skulle lade kærester komme fra alle lande, med mindre at der er meget smitte i et specifikt land, siger han.- Vi fortsætter presset på regeringen. Vi synes, at grænsen skal åbnes op for både turister, kærester og familier.Vil flytte til Sverige i en periodeSøndag aften spiste Stig Marquardsen middag med sin kæreste over Skype, som de har gjort i lang tid efterhånden.De to er efterhånden begyndt at savne hinanden så meget, at de er begyndt at udtænke en ny plan for faktisk at kunne ses.- Omkring 1. juni kan man flyve fra Madrid til Stockholm på syv timer med en mellemlanding, så jeg tænker, at min kæreste tager til Stockholm, og så tager jeg derop, så vi kan holde weekend der og være lidt kæresteagtige.En kort kæresteweekend er dog ikke helt nok for de to, der pønser på at gå videre med det.- Så må vi tage ned til Malmø, hvor jeg forhåbentlig har fundet en lejlighed, og så må jeg i et eller andet omfang flytte til Malmø og pendle lidt frem og tilbage. Det bliver en lidt dyr affære, men sådan må det være, siger Stig Marquardsen.DR Nyheder havde mandag kontakt til både Udlændinge- og Integrationsministeriet og Justitsministeriet. Du kan læse interview med justitsministeren fra mandag eftermiddag her.
- Når jeg var færdig, har jeg hvert år sagt: ’Næste år holder jeg fri’. Og alligevel sidder jeg der altså igen i år.Katarina Lewkovitch smiler lidt over situationen, men hun kan ikke lade være.Fakta om Katarina LewkovitchKatarina Lewkovitch har været ansat i DR i cirka 15 år og er uddannet organist. Hun har arbejdet som præsentationsvært på P1, radiospotproducer og er nu på Tros-redaktionen i DR. Katarina Lewkovitch er tilrettelægger af Radiogudstjenesten på P1, ligesom hun laver tro- og eksistensfeaturen ’Audiens’, hvor næste program sendes på P1 juledag klokken 16.03. Hun har også lavet P1-serien ’Fjeldgænger’, ligesom hun privat har udgivet tre digtsamlinger - senest ’Aorta’, der udkom i efteråret.For tredje år i træk skal hun i år tilbringe en del af juleaften og julenat i DR Byen. Når den legendariske Eurovision-fanfare lyder ved midnat, som den også gør før et Europæisk Melodi Grand Prix, sidder Katarina Lewkovitch klar i en kommentatorboks i DR Byen til at være DR1’s kommentator på Midnatsmessen fra Rom med Pave Frans’ juleprædiken.Stoffet ligger på ingen måde fjernt for Katarina Lewkovitch, der har arbejdet i DR i omkring 15 år. I det daglige er hun tilrettelægger af ’Radiogudstjenesten på P1’, ligesom hun gennem flere år har været tilrettelægger af tro- og eksistensprogrammet ’Audiens’, der sendes næste gang på P1 juledag.Læs også:DR sender 12 gudstjenester fra hele landet omkring jul og nytår- At være kommentator på midnatsmessen fra Rom julenat er en stor opgave på mange måder. Det er en opgave, der kræver baggrundsviden, fornemmelse for den helt særlige stemning, der hviler over begivenheden, som bliver set af mange millioner af mennesker verden over - både kristne som ikke-kristne, beretter Katarina Lewkovitch.Bøgerne lægges væk i årHun tilføjer, at hun var ret nervøs, da hun for to år siden skulle være kommentator for første gang.- Jeg læste tykke bøger om Peterskirkens arkitektur og kunstgenstande, om Pave Frans og den første kristendom i Rom. For ikke at tale om den komplekse, katolske liturgi, der er et helt studie i sig selv. Nu er det tredje gang, jeg har denne opgave, og nu lægger jeg bøgerne lidt væk. Min rolle er ikke at lege Wikipedia-leksikon. Min rolle er at føre seerne ind i dette særlige rum med den særlige ånd, der er til stede, og dét på en sådan måde, at både kristne og ikke-kristne, kirkevante og ikke-kirkevante føler sig mødt, forklarer hun.Kunsten er ikke at tale for meget. Jeg er utroligt opmærksom på ikke at snakke det ihjel. Og samtidig skal de rigtige kommentarer falde på de rigtige tidspunkter.Katarina LewkovitchEfterhånden er det en årelang tradition, at DR sender Midnatsmessen. Den første gang, det skete, var den 24. december 1975, hvor paven hed Paul VI, og den danske kommentator hed John Lundorf. Så i år er det med andre ord 45. år i træk, at DR sender fra Rom julenat. Billederne kommer til DR Byen med hjælp fra det europæiske radio-TV-samarbejde i European Broadcasting Union.- Selvom det er ret specielt at være på arbejde i DR Byen juleaften, er der en dejlig atmosfære i master- control-rummet (MCR), hvor jeg sidder. Der er en tekniker, en såkaldt continuity-medarbejder, der står for afviklingen, og så mig. Og vi ved alle, at vi befinder os fuldstændig ’uden for tiden’, og de fleste andre er i gang med at fejre jul med familien. Alligevel er det ikke noget offer for mig, understreger Katarina Lewkovitch.Sidste år insisterede hendes teenagedatter på at tage med. Hun syntes, det lød spændende, og sad så og gumlede juleknas, mens mor kommenterede i studiet.Har kontakt i Vatikanet- Denne jul er speciel på så mange måder, og så bliver en traditionsrig julegudstjeneste som denne endnu vigtigere. Jo mere usikker verden bliver omkring os, des flere føler behov for det sikre, det trygge og traditionelle. Så jeg tror, det vil betyde endnu flere seere i år, vurderer Katarina Lewkovitch og tilføjer:Læs også:DR skruer ekstra op for julehyggen og fællesskabet i år- Kunsten er ikke at tale for meget. Jeg er utroligt opmærksom på ikke at snakke det ihjel. Og samtidig skal de rigtige kommentarer falde på de rigtige tidspunkter. I år føler jeg en endnu større berettigelse, fordi så mange mennesker ikke kan komme i kirke.Ifølge Katarina Lewkovitch er noget af det vigtigste i midnatsmessen pavens juleprædiken, og det er også det stressende element i forberedelsen.Jeg tvivlede på, om nogen gad skrive ind det første år, men det væltede nærmest ind med kommentarer, julehilsner, ros og taknemmelighed.Katarina Lewkovitch- Jeg har en svensk kontakt i Vatikanets presseafdeling, som jeg kimer ned i dagene op til juleaften, for normalt får pressen lov at få prædikenen på engelsk om formiddagen den 24. december. Det er ikke muligt at tekste udsendelsen, så alle relevante tekster skal jeg oversætte for seerne løbende. Det første år sad jeg selv med høj puls og oversatte den juleaftensdag, i år får jeg hjælp til det, så jeg ikke skal arbejde hele døgnet på juleaften. For selve messen varer fra midnat og over to timer, beretter hun.Er netop blevet hædretKatarina Lewkovitch og Flemming Stenstoft, der tilrettelægger henholdsvis DR's radio- og TV-gudstjenester, blev i sidste uge hædret med prisen 'Buketten' af lytter- og seerorganisationen KLF, Kirke & Medier. De modtog den for deres ihærdige indsats - bag kulissen - for at få gudstjenesterne ud til lytterne og seerne. Ikke mindst i en tid med corona, hvor kirkerne ydermere en overgang var lukkede. (Foto: Henrik Revshøi)De to foregående år har Katarina Lewkovitch haft en ekspert med i studiet, og sammen har de så svaret på spørgsmål fra seerne undervejs.- Jeg tvivlede på, om nogen gad skrive ind det første år, men det væltede nærmest ind med kommentarer, julehilsner, ros og taknemmelighed. Der var også de obligatoriske kritikere og et par enkelte virkelig ’mærkelige’. På grund af corona-restriktioner skal jeg være alene om det i år. Og jeg ved, at nakkehårene kommer til at rejse sig, når billederne fra Peterspladsen ved midnat ruller ind over skærmen i kontrolrummet, og EBU’s velkendte kendingsmelodi åbner ballet. Dér er det jul for mig, smiler hun.En ære at få opgavenSelv om nogen synes, det er synd for hende, at hun skal arbejde juleaften, finder Katarina Lewkovitch det også meningsfuldt, og hun elsker livet i maskinrummet, som hun selv udtrykker det.Læs også:DR præsenterede store nyheder inden for både dansk kultur, drama og historie- Jeg er uddannet organist, og indtil for nogle år siden var det helt normalt for mig at arbejde i alle højtiderne. Der er en meget stor højtidelighed over pavens midnatsmesse fra Rom. Så jeg betragter det også som en ære at få denne opgave., siger hun.Katarina Lewkovitch er typisk hjemme igen ved 3-tiden julenat.- Jeg er ret smadret og mør bagefter, og regningen betaler jeg næste dag, hvor jeg ikke er meget værd. Det er dog, som om man bliver lidt afhængig af at lave det, smiler hun.Midnatsmessen fra Rom bliver sendt på DR1 fra klokken 00.00-cirka 02.00 natten mellem den 24. og 25. december.
Et stort svensk fødselsstudie er stoppet før tid på grund af seks døde babyer.The Guardian skriver, at studiet havde til formål at undersøge risikoen ved at føde i uge 43 fremfor i uge 42. Normalt en graviditet 40 uger - her sættes terminsdatoen i hvert fald til.10.000 gravide skulle i studiet inddeles i to grupper, hvor fødslen i den ene skulle sættes i gang i begyndelsen af uge 42, mens den anden gruppe af gravide skulle have fødslen sat i gang i begyndelsen af uge 43.Så lang tid varer en graviditetNormalt varer en graviditet 40 uger, regnet fra første dag i sidste menstruation.En graviditet, der går til 42 fulde uger, kaldes overbåren. I dag rådes man til at blive sat i gang ved 41 uger og 5 dage, hvis fødslen ikke er gået i gang inden.Førstegangsfødende har tendens til at føde lidt senere, end de som har født før. De fleste børn bliver født efter 40 uger og to dages graviditet.Kilde: Sundhed.dk.Men allerede i oktober sidste år blev studiet droppet efter fem dødfødsler og en enkelt spædbarnsdød - allesammen i gruppen af kvinder som først blev sat i gang i uge 43.- Det ville have været uetisk at fortsætte, sagde forskerne ifølge The Guardian.Svenske hospitaler ændrer praksisDetaljerne om studiets forløb er først rigtigt blevet kendt nu, efter en af forskerne har offentliggjort nogle af detaljerne fra studiet i en ph.d.-afhandling.Her skriver forskeren, at resultaterne bør betyde en ændring i anbefalingerne, så en graviditet ikke går længere end 41+0 uger (41 uger og 0 dage).Allerede nu har Sahlgrenska Universitetshospital ifølge SVT ændret retningslinjer, og andre svenske hospitaler vil ifølge The Guardian også ændre retningslinjer.Danske fødselslæger: Vi venterI Danmark er den officielle anbefaling fra Dansk Selskab for Obstetrik og Gynækologi, at alle gravide har født inden uge 42+0. Og indtil der kommer officielle resultater fra det svenske studie, fortsætter den anbefaling, fortæller selskabets formand Hanne Brix Westergaard til DR Nyheder.- Vi er nødt til at vide, hvorfor de seks fostre døde.Hanne Brix Westergaard, Dansk Selskab for Obstetrik og Gynækologi- Det er et interessant studie, som vi holder meget øje med. Men vi afventer, at det bliver offentliggjort i et videnskabeligt tidsskrift. For så får vi alle detaljer, og der har været andre forskere, der har kigget på resultaterne.Hun fortæller, at der i ph.d.-afhandlingen ikke er detaljeret information om dødsårsagen for de seks babyer i studiet.- Vi er nødt til at vide, hvorfor de seks fostre døde. Måske viser det sig, at de seks kvinder havde en sygdom, som man ikke kendte til. Eller måske havde fostrene en misdannelse, som de døde af. De detaljer får vi sandsynligvis, når studiet bliver offentliggjort i et videnskabeligt tidsskrift, forklarer hun.Nye retningslinjer har konsekvenserHvis det viser sig, at studiets konklusion bliver, at gravide bør sættes i gang med fødslen senest i uge 41+0, så vil Hanne Brix Westergaard sætte sig ned med en række kolleger og se på studiet og gennemgå al forskning på området.Hvis alle gravide skal tilbydes igangsætning senest 41+0, vil det betyde en kæmpe belastning for alle landets fødeafdelinger.Hanne Brix Westergaard, Dansk Selskab for Obstetrik og GynækologiOg hvis de kommer frem til, at retningslinjerne bør laves om, skal regionspolitikerne tages med på råd, fortæller hun.- Hvis alle gravide skal tilbydes igangsætning senest 41+0, vil det betyde en kæmpe belastning for alle landets fødeafdelinger. For de gravide skal ses flere gange, og der skal flere jordemoderhænder på dem.- Og så skal vi have fat i regionerne, som skal bevilge penge til, at det her kan sættes i værk, siger Hanne Brix Westergaard.Hvis alle gravide skal tilbydes igangsættelse i uge 41+0, vil det betyde et kæmpe pres på de danske fødeafdelinger, siger Hanne Brix Westergaard. (Foto: Dorthe Ørsig © Scanpix)Gode erfaringer med igangsættelseDa den danske anbefaling om fødsel inden uge 42+0 blev besluttet i 2011, betød det, at gravide ikke længere først blev tilbudt igangsættelse, når de var to uger over termin.Og selvom det gav et stort pres på de danske fødeafdelinger, har det ifølge Hanne Brix Westergaard blandt andet betydet, at færre fostre dør i mors mave.- Samtidig er der ikke flere kvinder i den gruppe, der føder via kejsersnit. Altså at det at blive sat i gang ikke betyder en mere kompliceret fødsel end en naturlig fødsel, siger hun.Dog er de ifølge Hanne Brix Westergaard opmærksomme på, at nogle kvinder har det svært med at blive sat i gang, fordi de de føler angst ved det og hellere vil vente på, at kroppen selv sætter fødslen i gang.Det er endnu uvist, hvornår konklusionerne fra det svenske studie bliver offentliggjort.
Penge eller prestige?Det er dét spørgsmål, som den svenske OL-guldvinder Sarah Sjöström i øjeblikket forsøger at tage stilling til.Hun er ambassadør for den private svømmeliga International Swimming League (Isl), der for tre år siden blev lanceret af forretningsmanden Ali Khan med en stor investor i form af den ukrainske milliardær Konstantin Grigorishin.Lanceringen skabte røre i bassinet.Svømning er mit job, og selvfølgelig skal jeg også tænke på det økonomiske aspekt.Sarah Sjöström, svømmerDet første Isl-stævne i december 2018 måtte aflyses, da Det Internationale Svømmeforbund (Fina) meldte ud, at de ikke ville godtage stævnets resultater. Samtidig fulgte en trussel om, at de deltagende svømmer kunne blive mødt af en udelukkelse fra VM i langbane, som Fina arrangerede, hvis de deltog.Det fik flere svømmere til at sende et sagsanlæg afsted, før Fina til sidst måtte kaste håndklædet i vandet: Trods bølgeskvulp var Isl en realitet.Ved de private stævner er pengene fine. Ikke enorme, men meget større, end hvis der bliver konkurreret til de stævner, som Den Internationale Svømmeunion afholder.Jeg kan sgu egentlig godt forstå hende.Jeanette Ottesen, svømmerOg i sidste uge sprang Sarah Sjöström så i vandet og svømmede mod strømmen: Hun meldte ud, at hun godt kunne finde på at prioritere Isl og det stort anlagte finalestævne højere end Finas prestigeprojekt, næste års OL.- Svømning er mit job, og selvfølgelig skal jeg også tænke på det økonomisk aspekt. Hvis Isl bliver rigtig stort, så er det muligt, at jeg prioriterer det højest, sagde hun til den svenske avis Expressen og fortsatte:- Der er ingen præmiepenge til OL. Og det er der mange, der ikke forstår. Vinder du OL-guld, så får du nul kroner af Det Internationale Svømmeforbund, lød det med henvisning til, at alle svømmere får penge af Isl, bare de deltager.Dansk verdensmester forstår udmeldingenFor den danske svømmestjerne Jeanette Ottesen kommer det ikke som den store overraskelse, at Sjöström melder ud, som hun gør.- Jeg kan sgu egentlig godt forstå hende. Hun har opnået alt inden for svømning. Og nu er hun måske nået til et punkt i karrieren, hvor det handler lidt mere om pengene, siger hun.Ottesen deltog også selv i Isl sidste år, og hun har også takket ja til invitationen om at deltage i den kommende sæson. Men det betyder ikke, at OL får en lavere prioritet hos hende.- Nej. Jeg kunne ikke finde på det samme. Min helt store drøm er at komme med til mit femte OL – denne gang som mor. Det er en virkelig stor drøm for både mig og min familie, forklarer hun.Jeanette Ottesen (Nummer tre fra venstre) var en del af det danske hold, der vandt OL-bronze i 4x100 meter medley i 2016. (Foto: Dominic Ebenbichler © Scanpix)I modsætning til Sjöström har Jeanette Ottesen ikke stået øverst på medaljeskamlen ved OL trods fem VM-guldmedaljer.Og netop OL-guldmedaljen kan blive det afgørende element, der tipper beslutningen til den ene eller anden side, Sjöström.- Jeg havde hundrede procent sikkert ikke haft overvejelserne, hvis ikke jeg havde OL-medaljen. Men nu er det en anden snak, slår hun fast.Sarah Sjöstrom vandt OL-guld i 100 meter butterfly ved det seneste OL, mens hun fik sølv i 200 meter fri og bronze i 100 meter fri.
Det vækker undren hos den danske Lægemiddelstyrelse, at Storbritannien har givet nødautorisation til en ny coronavaccine fra AstraZeneca.Faktisk er det ikke til at sige, hvornår vaccinen kan få det blå stempel fra EU-myndighederne og dermed efterfølgende ende i de danske overarme.Vi er slet ikke klar til at godkende den her vaccine for nuværende, og faktisk er vi noget uforstående over for briternes beslutning.Direktør i Lægemiddelstyrelsen Thomas SenderovitzDet fortæller Thomas Senderovitz, der er direktør i Lægemiddelstyrelsen.- Jeg frygter lidt, at det er gået for hurtigt for englænderne. Det må jeg sige. Vi ved faktisk, hvilke data de har kigget på, og her adskiller vores opfattelse af, hvad der er rimeligt at godkende, sig ret markant på nuværende tidspunkt.Det er dog nødvendigvis ikke ensbetydende med, at den ikke kan blive godkendt i EU's lægemiddelstyrelse, EMA, hvis der kommer bedre svar på bordet.- Men lige nu er der et godt stykke vej til det, siger Thomas Senderovitz.'Processen i EU skal vi være rigtig glade for'Vaccinen, som er udviklet af universitetet i Oxford og medicinalfirmaet AstraZeneca, blev onsdag godkendt til nødbrug i Storbritannien, og de britiske myndigheder har bestilt 100 millioner doser.En nødgodkendelse er ifølge EMA mindre grundig end en betinget godkendelse, som er det, EU arbejder på.Tidligere på ugen meddelte EMA, at det svensk-britiske firma ikke har givet tilstrækkelige detaljerede oplysninger.EMA skriver, at det senest modtog data fra AstraZeneca 21. december, og de er nu ved at blive vurderet.- Vi er slet ikke klar til at godkende den her vaccine for nuværende, og faktisk er vi noget uforstående over for briternes beslutning. Der er et godt stykke vej. Vi har kigget ned i tallene, og vi mangler noget information fra firmaet, før vi er klar, lyder det fra Thomas Senderovitz.Han afviser, at EU sover i timen og nøler med godkendelsesprocessen.- Der er også lige en ret væsentlig detalje: Firmaet skal rent faktisk sørge for at bede om at få vaccinen godkendt hos de europæiske lægemiddelmyndigheder, og det har de ikke gjort endnu.Der er ifølge Thomas Senderovitz et godt stykke vej til, at EU kan godkende vaccinen. (Foto: Ida Marie Odgaard © Scanpix)- Processen i EU skal vi være rigtig glade for, og den er rigtig grundig. Og i det her eksempel med AstraZeneca tror jeg nok, at hvis alle kunne forstå, hvad det er, der gør, at vi tøver, så ville de være rigtig trygge ved vores proces, siger han.Vaccinen fra AstraZeneca har tidligere vist at have en effektivitet på op mod 70 procent i forhold til at forhindre smitte med coronavirus.Ifølge BBC bliver de første doser givet på mandag. I første omgang er der 530.000 doser klar til Storbritannien. Ligesom med vaccinen fra Pfizer og BioNTech skal man have to doser.I USA forventer man først at godkende vaccinen til april, skriver flere medier.0,23 procent har fået første stik13.311 danskere er frem til i dag registreret som modtagere af første dosis af coronavaccine fra Pfizer og BioNTech. Det svarer til 0,23 procent af befolkningen, oplyste Statens Serum Institut i går.Vaccinen bliver i første omgang givet til plejehjemsbeboere og sundhedspersonale i frontlinjen.Sundheds- og ældreminister Magnus Heunicke (S) har sagt, at man forventer, at alle plejehjemsbeboere er fuldt vaccineret ved udgangen af januar. (Foto: Philip Davali © Scanpix)Det er myndighedernes forventning, at alle landets plejehjemsbeboere og ansatte har fået tilbudt at få vaccinen inden udgangen af januar.Der er endnu ikke nok vacciner til alle danskere, men på sigt bliver alle tilbudt at få vaccinen gratis. Den bliver givet i prioriteret rækkefølge til befolkningsgrupper udfra blandt andet alder og risiko for at få et alvorligt forløb ved smitte med corona.
Hvis du får en gade eller plads opkaldt efter dig i København, er det, fordi du igennem dit liv har haft betydning for mange mennesker, for eksempel på grund af dit politiske virke eller dine kunstneriske evner.Gunnar ’Nu’ Hansen fik ved sin død i 1993 en plads ved Østerbro Stadion i København opkaldt efter sig. Pladsens navn skal minde os om hans legendariske sportskommentarer gennem en lang reporterkarriere, der begyndte i Statsradiofonien i 1935.I begejstring over Ragnhild Hvegers præstation, råber Gunnar Hansen ’nu’ hver gang, hun vender i svømmebassinet. Det begejstrede ’nu’ siger han i mange senere rapporter, og Gunnar Hansen får tilnavnet Gunnar ’Nu’.Fra tekstenHan var kendt for sit levende sprog og for sin evne til at se lyst på alle sportslige præstationer, selv dem, der ikke gik så godt. Han var elsket for sine sproglige fortalelser, som gav ham stor folkelig opbakning, fordi han virkede ægte. Gunnar Hansen nævner i sin selvbiografi ’Det var dengang…’ fra 1982, at hans morsomste fortalelse var, da han skulle beskrive, hvordan fodboldspilleren Kaj Hansen scorede et mål for landsholdet:- Kai Hansen kommer farende som skudt ud af en kanin!I 1936, da han på afbud bliver sendt til Berlin for at dække De Olympiske Lege, dækker han den 15. august svømmefinalen for kvinder i 400 meter crawl, hvor den 15-årige danske svømmer Ragnhild Hveger er med i opløbet om svømmemedaljer.Læs også:Fjernsynets danske fødsel tog næsten 20 årI begejstring over Ragnhilds præstation, råber Gunnar Hansen ’nu’ hver gang, hun vender i svømmebassinet. Det begejstrede ’nu’ siger han i mange senere rapporter, og Gunnar Hansen får tilnavnet Gunnar ’Nu’. Ragnhild Hveger ender med en sølvmedalje, og Gunnar Hansen har undervejs også nået at fortælle de spændte lyttere, hvordan vejret er på svømmestadion.Lytterne lod sig rive med, og selv den dag i dag med skrat fra den plade, som optog udsendelsen, kan man næsten se konkurrencen for sig her i radioklippet fra reportagen fra Berlin i august 1936:Klip fra OL i Berlin 19360:00De første årGunnar Hansen var ikke spået de bedste muligheder i sit liv. Han var født i København i 1905 uden for ægteskab af en svensk mor, der bestyrede et pensionat i Malmø. Hans danske far var møllebygger, der havde fået arbejde i Malmø. Ingen af forældrene ønskede at opfostre barnet, så lille Gunnar voksede op i en plejefamilie på Solitudevej på Nørrebro i København.Faren kom med penge en gang imellem, men var en perifer skikkelse, og når moren kom på besøg, ønskede hun ikke, at Gunnar kaldte hende mor. Men den fattige plejefamilie var god, og Gunnar var gennem hele sit liv optimist. Han så lyst på livet, og han havde en stor nysgerrighed og en enorm arbejdsomhed, som førte til, at han blev en af de mest anerkendte radioreportere i det 20. århundrede.Læs også:Fuglefløjt i æteren: DR har kigget på fugle i over 85 årGunnar Hansen havde tidligt en drøm om at blive journalist, og som 20-årig kom han i lære. I 1931 blev han ansat som sportsjournalist på Berlingske Tidende, og det var der i avisens læsestue, at han i 1935 sagde ja til et ekstra job som speaker af børskurser og fiskerinoteringer i Statsradiofonien. Det var ikke verdens mest spændende opgave, og han ville gerne have flere opgaver.De nye opgaver kom uventet til ham lillejuleaften 1935, da han uden forberedelse blev livereporter på en transmission fra juleskibet, der skulle til Jylland:Nå, jeg vovede springet ud på det dybe. Nu eller aldrig! Jeg kylede alle hæmninger over rælingen og begyndte rundgangen på skibet.Gunnar Hansen i selvbiografien 'Det var dengang...'Redaktøren på Pressens Radioavis, Svend Carstensen, skulle lave en aftenreportage fra båden, der skulle sejle passagerer fra Kvæsthusbroen i København til Aarhus, og han tog Gunnar Hansen med. Han skulle gå til hånde og hjælpe Svend Carstensen med at finde personer, der kunne interviewes. Men Svend Carstensen havde bagtanker: Da de to nåede frem til båden, stak han Gunnar Hansen mikrofonen og bad ham gå ind på skibet for at lave reportagen. Gunnar Hansen var på slap line, for han havde aldrig lavet en radioreportage før, men han greb chancen.Gunnar Hansen fortæller i selvbiografien ’Det var dengang…’- Nå, jeg vovede springet ud på det dybe. Nu eller aldrig! Jeg kylede alle hæmninger over rælingen og begyndte rundgangen på skibet. Mikrofonen var på besøg i køkkenet hos chefkokken, der røbede, hvad passagererne skulle have til middag. Hovmesteren og jeg kiggede i køleskabene for at overbevise os om, at der nu var mad og drikke nok ombord. ’Hvor langt er vi nede?’ faldt det mig pludselig ind at spørge. ”Fire meter under vandlinien!”, lød svaret. Jeg fortalte om trapper og gange, hvordan der så ud, alt mens jeg sloges med ledningerne, der på sådan en rundtur har en utrolig evne til enten at hænge fast i noget eller til at sno sig omkring en, så man ikke kan komme videre.Da Gunnar Hansen igen kom op til Svend Carstensen, kunne han berette, at reportagen var blevet transmitteret som planlagt. Gunnar Hansen blev bedt om at fortælle, hvad han havde foretaget sig på skibet, for det havde Svend Carstensen, der stod på molen, ikke kunnet høre. Carstensen var slet ikke tilfreds med det, han fik fortalt og begyndte at belære den unge journalist om, hvordan han skulle have gjort det.Læs også:Alle taler om vejret: DR har gjort det siden 1925Teknikeren, der havde lyttet til reportagen i Statsradiofoniens lokaler i Stærekassen i København, var heller ikke begejstret, om end selve transmissionen var forløbet godt rent teknisk set. Og Gunnar Hansens venner, der tilfældigt havde haft radioen åben, havde knap nok bemærket reportagen. Transmissionen eksisterer ikke mere, men Gunnar Hansen kan ikke have været helt håbløs, for udsendelsen blev starten på hans karriere som reporter. Hans mod til at springe uforberedt ud i reportergerningen blev belønnet.Gunnar ’Nu’ Hansen var ikke udelukkende sportsjournalistDer er blevet fortalt meget om Gunnar ’Nu’ Hansens rolle som sportskommentar gennem tiden. Men selv om hans hjerte bankede for sportsfolkene, var han en meget alsidig radioreporter, der også rapporterede fra vigtige begivenheder rundt om i Danmark, deriblandt befrielsesdagene i 1945 og general Montgomerys ankomst til Danmark. Og han interesserede sig for almindelige menneskers liv.Gunnar 'Nu' stadig på P4Selv om det er 27 år siden, at Gunnar 'Nu' Hansen døde, kan hans stemme stadig høres mindst en gang ugentligt på P4. Når 'Mads & Monopolet' starter anden time, bliver det som regel indledt med sætningen 'Så er vi atter samlet - Hele Danmark'. Stemmen er Gunnar 'Nu' Hansens.Gunnar Hansen fortæller i ’Det var dengang…’, at han bedst kunne lide at tale med jævne mennesker, for de talte til mikrofonen, som de normalt talte med hinanden. Personer, der blev inviteret til et interview for at fortælle om en bestemt sag, var ofte stive og bange for at sige noget forkert, så de ankom til studiet med nedskrevne manuskripter, og når de svarede på spørgsmålene, lød det som om de holdt tale.- Oftest har jeg fundet de bedste interviewemner blandt den store, jævne befolkning. Når de blev stillet over for mikrofonen, forsøgte de aldrig at være anderledes, end de var til daglig. I de ’højere samfundslag’ har jeg fundet en angst for ikke at kunne gøre det godt nok – ikke gøre det fint nok.Hør et klip, hvor Gunnar Hansen under besættelsen i 1944 besøger en skibsprovianteringshandel i Amaliegade i København, der har 100-års jubilæum. Gunnar Hansen rapporterer, hvad han ser i det gamle pakhus og taler med skibshandler C. J. Didrichsen og prokurist William Kirkland:Klip fra Skibsprovianteringen i Amaliegade0:00Gunnar Hansen var også god til at handle på pludselige indskydelser. Det var en af hans styrker, at han kunne improvisere. I 1943 skulle han rapportere fra indvielsen af Rødvig Fiskerihavn, hvor Kronprins Frederik var til stede. Efter de officielle begivenheder var der indbudt til frokost, og Gunnar Hansen håbede på, at han kunne få en udtalelse fra fiskeriminister Bording.Noget, der for alvor gjorde Gunnar Hansen til en anerkendt reporter var, da han i januar 1952 rapporterede om det synkende skib ’Flying Enterprise’ og dets gode danske kaptajn Henrik Kurt Carlsen, der nægtede at forlade skibet før i sidste øjeblik.Fra tekstenLæs også:BILLEDER: DR tog en ordentlig svingom med lytterneHan havde regnet ud, at han nok ville holde en tale til middagen, så mikrofonen var gemt i en blomsterdekoration. Og ganske rigtigt: Ministeren holdt tale. Men hvad Gunnar Hansen ikke vidste var, at Kronprinsen pludselig rejste sig for at holde en improviseret tale til ære for de danske sømænd, hvor han udtalte, at han følte sig som sømand i sit hjerte. Den skjulte mikrofon fik det hele med.Den fine tale er bevaret for eftertiden, fordi Gunnar Hansen var snarrådig:Klip med Kronprins Frederik fra Rødvig Havn0:00Noget, der for alvor gjorde Gunnar Hansen til en anerkendt reporter var, da han i januar 1952 rapporterede om det synkende skib ’Flying Enterprise’ og dets gode danske kaptajn Henrik Kurt Carlsen, der nægtede at forlade skibet før i sidste øjeblik.Gunnar Hansen blev sendt til Falmouth i Sydengland, hvorfra han i samarbejde med BBC kunne følge de dramatiske begivenheder så tæt på kaptajnens kamp som muligt. Han var dermed en af de første radioreportere i Statsradiofoniens historie, der akut blev sendt ud til et brændpunkt.Lytterne sad limet til radioen for at høre om dramaet, som blev rapporteret hver dag i Pressens Radioavis, og Statsradiofonien modtog adskillige telegrammer fra lyttere med forslag til, hvordan Carlsen kunne redde sit skib.Efter 13 døgns kamp for at redde skibet, de sidste dage i samarbejde med det engelske bjærgningsskib Turmoil, måtte Kurt Carlsen forlade skibet. Der var sort af mennesker på kajen, og verdenspressen var til stede.Gunnar Hansen satte kronen på værket med et interview med begivenhedernes hovedperson Kurt Carlsen dagen efter, at han blev reddet i land sent om aftenen den 10. januar 1952. Gunnar Hansen havde fået hele Danmarks befolkning til at følge med i en begivenhed, der foregik lige her og nu, og som var lige så spændende som et radioteater.Hør et klip fra en af Gunnar Hansens mange reportager fra Falmouth, hvor han beskriver, at det ser sort ud for ’Flying Enterprise’, og hvor han afspiller en optagelse fra BBC’s flyvende medarbejder, der rapporterer fra en helikopter over skibet:Klip fra reportage om Flying Enterprise0:00Gunnar Hansen var ikke kun fascineret af radiomediet, og da fjernsynet blev en realitet, kastede han sig straks over de nye udfordringer, først i programmet ’Magasin Gunnar – En sommerserie for mandfolk’ i 1955. Han havde allerede speaket til adskillige ugerevyer i biograferne, så billedmediet lå ham ikke fjernt. Hurtigt involverede han sig i sportsudsendelserne på tv, og i 1956 købte han af DBU visningsretten til den første fodboldkamp i dansk fjernsyn, kampen mellem Danmark og Sovjetunionen, hvor Danmark tabte. Og da Danmarks Radio sendte tv fra De Olympiske Lege i Rom i 1960, var han klar i kommentatorboksen som så mange gange før, men nu i det stadig unge tv-medie.Læs også:Efterlysning: Hjælp DR med gamle billederGunnar ’Nu’ Hansen gik på pension fra Danmarks Radio i 1976 efter at have været chef for sportsafdelingen helt fra 1943, men han fortsatte med at kommentere sportsbegivenheder på Københavns Radio helt frem til 1989.I 1993 døde han, og han blev hyldet i TV-Avisen med dette portræt af hans lange karriere:•Artiklens skribent, Louise Broch, er researcher og arkivar i DR Arkiv.
Da Sveriges politi i går aftes blev angrebet for tredje gang i løbet af få måneder, var det ikke en helt isoleret hændelse, men en del af et langt større problem med kriminalitet i Sverige.Det vurderer DR's Europa-korrespondent, Anna Gaarslev.- Det er et symptom på, at der er en kriminalitet i Malmø, som politiet har svært ved at håndtere. De kan ikke slå effektivt ned på den.Læs også:Svensk politi angrebet igen: "Det gør mig rasende"Gårsdagens angreb skete ved politistationen i det belastede boligområde Rosengård, hvor der lød en høj eksplosion fra parkeringspladsen omkring klokken 21.30 i går aftes. Ingen personer kom til skade, og to unge mænd i 22-årsalderen er blevet anholdt.- Det her problem er virkelig noget, som optager folk på alle niveauer af det svenske samfund. For det er et problem, der ikke er løst, og det bliver kun værre.Anna Gaarslev, EuropakorrespondentLæs også:Bandekriminalitet i Sverige har nået hidtil uset niveauBegge anholdte er kendt af politiet for sager om blandt andet narkotika og er en del af det kriminelle miljø i Malmø.Mere politi i gaderneProblemer med kriminalitet i socialt belastede boligområder som Rosengård, som myndighederne betegner som et særligt udsat område, er vokset og vokset i løbet af de seneste år.Læs også:5.000 kriminelle og 200 netværk: Der bliver flere udsatte områder i SverigeI 2017 toppede Sverige listen over lande i Norden, hvor flest personer blev dræbt af skud, som ifølge eksperter skyldes et voksende narkotikamarked, og at flere har adgang til skydevåben.- Det går den forkerte vej på alle statistikker i forhold til, hvor mange der bliver dræbt, siger Anna Gaarslev.Efter en bølge af skuddrab, brandstiftelser og optøjer valgte myndighederne at sætte flere betjente på gaderne, og i Malmø er der hentet ekstra mandskab ind fra andre politikredse.- Der har været massivt fokus på kriminalitet, straf og borgernes tryghed eller mangel på samme. Der har ikke været så stort fokus på den slags i mange år, siger Anna Gaarslev og fortsætter:- Det betyder også, at man flere steder fra politiets side har besluttet sig for at være mere synlige og skride hårdere ind.Læs også:Sverige topper trist liste: Flest skuddræbte i hele NordenPolitiet selv arbejder da også ud fra en teori om, at angrebet i går var en slags hævnaktion for, at politiet har sat ind med større mandskab i gaderne for at komme kriminaliteten i udsatte områder til livs.Større frygt for kriminalitetKriminaliteten i Sverige har sat sine spor på befolkningen og svenskernes tryghed.Faktisk har utrygheden i samfundet ikke været så høj i årevis, som den var sidste år.Det er især kriminaliteten, som svenskerne er urolige for.De første tal fra den årlige opgørelse over anmeldt kriminalitet, der bliver udgivet senere i dag, viser da også, at antallet af anmeldelser om kriminalitet mod personer er steget med fire procent fra 2016 til 2017, mens antallet af anmeldte voldtægter steg med 10 procent i samme periode.Samtidig bliver flere og flere borgere i Sverige bange for at blive udsat for forskellige typer af kriminalitet. Det viser tal fra den nationale tryghedsundersøgelse, der blev udgivet tidligere på ugen.Vi har tilført politiet flere ressourcer, vi skærper straffen og sætter ind mod økonomisk kriminalitet. Hvis det ikke rækker, så kommer vi til at lave flere tiltag.Statsminister Stefan Löfven- Det her problem er virkelig noget, som optager folk på alle niveauer af det svenske samfund. For det er et problem, der ikke er løst, og det bliver kun værre, siger Anna Gaarslev.Læs også:5.000 kriminelle og 200 netværk: Der bliver flere udsatte områder i SverigeSmitter af på den politiske debatKriminalitet, straf og borgernes tryghed i Sverige var da heller ikke til at overse, da de svenske politikere i går var samlet til årets første partilederdebat i Rigsdagen, som statsminister Stefan Löfven åbnede.I åbningstalen sagde han blandt andet, at han ser kriminelle som totalt blottede for respekt for menneskeliv, og at han vil vende den negative udvikling i landet.Læs også:Sverige topper trist liste: Flest skuddræbte i hele NordenUnder den debat foreslog Sverigedemokraternas partileder, Jimmie Åkeson, at sætte militæret ind i de svenske forstæder, hvor der er er størst problemer med kriminalitet. Et foreslag, som Stefan Löfven ikke ville afvise:- Det er ikke min førstehåndsløsning. Vi har tilført politiet flere ressourcer, vi skærper straffen og sætter ind mod økonomisk kriminalitet. Hvis det ikke rækker, så kommer vi til at lave flere tiltag, sagde han.Justitsministeren afviste senere forslaget overfor Sydsvenskan med henvisning til, at Sverige har de nødvendige politiressourcer til at bekæmpe volden, og at der netop er blevet oprustet i de områder, hvor det står værst til.
Bølgebrus. Hjem-IS-bilens ringen. En kold dåseøl, der bliver knappet op.Lyden af sommer er mange ting.Men har man først sagt dansk sommer, er man også nødt til at sige sige sommerhits. Hvert eneste år er der nemlig altid én sang, der formår at blive sommerens helt store basker og soundtracket til strandture, sommerhushygge og lange, dovne sommeraftener i solnedgangens skær.Musiksommer på P3I løbet af sommeren besøger 30 danske kunstnere P3-værterne, der er taget i sommerhus. Der sendes fra mandag til fredag fra klokken 16-18 i ugerne 27-32.Lyt til programmet her.Men hvad bliver mon årets store sommerhit? Det kan vise sig at være svært at spå om.Ifølge Jonas Gülstorff, musiker og vært på programmet 'Sangskriver' på P3, er den klassiske opskrift på, hvordan et sommerhit opstår, nemlig i år kastet godt og grundigt op i luften.I virkeligheden burde du jo været gået ned på campområdet på Roskilde Festival og lytte til, hvad der blev spillet dér.Jonas Gülstorff, radiovært- Meget er jo ikke, som det plejer at være den her sommer - særligt ikke når det kommer til musikken. Vi kan ikke gå til koncerter og dele musikken med hinanden, og de steder, hvor sådan et sommerhit normalt ville gro - festivalpladsen, campingområdet, nattefesterne - udebliver i år. Vi har ikke den setting, vi plejer, til at skabe et sommerhit, siger Jonas Gülstorff.Derfor mener radioværten også, at det i år er vanskeligt at spå om, hvilken sang der bliver årets helt store hit.- Man kan naturligvis kigge på, hvad der streamer godt og den slags, men i virkeligheden burde du jo været gået ned på campområdet på Roskilde Festival og lytte til, hvad der blev spillet dér. Der kan man tit blive overrasket over, hvad der egentlig hitter, men det element mangler vi i sagens natur i år.Trods udfordringerne har vi på dr.dk/musik alligevel - bevæbnet med data, regneark og den helt store spåkugle - forsøgt at finde frem til, hvilke sange der kan vise sig at blive sommerens helt store hits.Sådan gjorde vi•Vi har taget udgangspunkt i de danske sange på denne liste over potentielle sommerhits fra Spotify. Herefter har vi kigget på følgende:•Spotify-streams: Vi har regnet os frem til hver af de syv danske sanges gennemsnitlige antal daglige streams siden udgivelse.•YouTube: Vi har fundet den mest populære video (ofte en musikvideo eller lyric-video) for hver sang og udregnet det daglige antal visninger siden udgivelse.•Hitlisten: Vi har kombineret sangenes placering på Tracklisten for uge 24 samt hver af de syv sanges højeste placering på listen siden udgivelse.•Resultaterne af overstående er herefter lagt sammen for at finde frem til det bedste bud på årets store sommerhit.Se resultatet af vores lille sommerundersøgelse - samt to ekstra sommerhit-wildcards - i listen herunder.7. Calby - 'Burnout'Bag kunstnernavnet Calby gemmer sig sangeren Mik Thybo.Radiohittet 'Burnout' udkom allerede tilbage i november, men skal man tro algoritmerne kan nummeret med danske Calby alligevel vise sig at blive soundtracket til mange danskeres sommer.Nummeret, som Calby skrev med udgangspunkt i en periode, hvor han kæmpede med slem angst, er i skrivende stund allerede blevet hørt tæt på 4,5 millioner gange hos streaminggiganten Spotify.Hør 'Burnout' her:Calby - Burnout0:006. Citybois & Kesi - 'Sol over København'De to venner Thor Blanchez Farlov og Anthon Edwards Knudtzon har lavet musik sammen, siden de i 2015 stillede op i 'X Factor'. (Foto: NILS MEILVANG © Ritzau Scanpix)Med 'Sol over København' leverer Citybois en rigtig sommerbasker, hvor teksten primært kredser om kolde drinks, solbrune piger og høj sol over hovedstaden.På nummeret, som er at finde på duoens seneste album 'Bois Forever', der udkom i maj, har de to popcharmører slået pjalterne sammen med hitrapperen Kesi.Hør 'Sol over København' her:Citybois & Kesi - Sol over København0:005. P3 med flere - 'Tættere end vi tror'Musikvideoen til 'Tættere end vi tror' er blevet set over en halv million gange på YouTube. (Foto: Dr)Ja, nu bliver det måske lidt ananas i egen juice, men tallene lyver altså ikke.Det var nemlig med stor succes, at P3 midt i corona, lockdown og selvisolation samlede cremen af dansk musik for at skabe fællesskabshymnen 'Tættere end vi tror'.På nummeret medvirker Don Stefano, Jada, Christopher, Lukas Graham, Clara, Mads Langer, Tessa og Benjamin Hav, der alle måtte indspille deres vers og sangbidder hver for sig. Siden er sangen blevet streamet mere end tre millioner gange på Spotify.Hør 'Tættere end vi tror' her:P3 feat. Don Stefano, Jada, Christopher, Lukas Graham, Clara, Mads Langer, Tessa & Benjamin Hav - Tættere end vi tror0:004. Lolo & Gilli - 'Kiki'Lolo er blot 15 år, men har allerede flere hits på cv'et. (Foto: Edi Cliff © Universal Music)Han er blot 15 år gammel, men Nørrebro-rapperen Lolo har allerede fået en del opmærksomhed på den danske rapscene.Sidste år hittede han på nummeret 'Pub G' sammen med Branco og Larry 44, og for tiden er det unge raphåb så igen aktuel med en ny hitbasker.Nummeret hedder 'Kiki', og på sangen deler Lolo spotlyset med hitkongen Gilli - og så kan det vist næsten ikke gå galt, vel?Hør 'Kiki' her:Lolo & Gilli - Kiki0:003. TopGunn & Branco - 'Sport'Branco-samarbejdet 'Sport' finder du på TopGunns seneste plade 'SAS', der udkom i foråret. (Foto: Flemming Bo Jensen © Ritzau Scanpix)TopGunn har gennem årene bevist, at han i den grad er garant for en god sommerbasker - tag bare 'Kongens Have', som blev det helt store hit i sommeren 2014.I år har han igen chancen med nummeret 'Sport', hvor Nørrebro-rapperen får selskab af hitmageren Branco, der også udgør den ene halvdel af duoen MellemFingaMuzik.Hør 'Sport' her:TopGunn - Sport (ft. Branco)0:002. Kesi & Hennedub - 'Tilbage'I 2018 hittede Kesi også stort over sommeren med hitbaskeren 'Kom over'. (Foto: liselotte sabroe © Scanpix)27-årige Kesi har tidligere prøvet kræfter med både grime, gaderap og tropiske rytmer, men på sin seneste single 'Tilbage' går Kesi i en ny, mere soulet rap-retning. På nummeret, der udkom i maj og siden har høstet streams i millionklassen, får han følgeskab af hitproduceren Hennedub, der synger på nummerets omkvæd.Jonas Gülstorff er enig i, at Kesi og Hennedub står med et potentielt sommerhit mellem hænderne.- Det her er helt sikkert ét af de numre, man skal holde øje med. Kesi nailer teksten, og Hennedub producerer jo som Kayne West. Det er et helt vildt godt nummer.Hør 'Tilbage' her: Kesi & Hennedub - Tilbage0:001. Gilli - 'L.U.V.'Gilli har flere hits under bæltet end de fleste. (Foto: Sarah Christine Nørgaard © Scanpix)Man får nogle gange følelsen af, at alt, hvad Gilli rører ved, bliver til guld.I 2018 dominerede han sommeren sammen med Sivas og Node på 'Oui', sidste sommer lyttede vi alle til hittet 'Vai Amor', og skal man tro vores undersøgelse, tyder meget på, at Gilli igen i år hapser titlen for årets sommerhit med singlen 'L.U.V.'.Det er da heller ikke et resultat, der overrasker radiovært Jonas Gülstorff.- Gilli går altid nummer ét, så der er ingen overraskelse dér. Han har den mest trofaste fanbase siden Thomas Helmig i midtfirserne, lyder det med et grin fra Jonas Gülstorff.- Jeg synes, 'L.U.V.' er spændende, fordi den viser en ny og mere sårbar side af Gilli. Han tager lidt et sats med en sang, der er så personlig. Jeg havde aldrig troet, jeg skulle høre Gilli synge om en pige, som han faktisk tvivler bare en lille smule på. Det er en ny og forfriskende side af ham.Hør 'L.U.V.' her:Gilli - L.U.V.0:00Wildcards: Andreas Odbjerg og Lord SivaAndreas Odbjerg (tv.) og Lord Siva (th.) har også begge gode hitkort på hånden denne sommer. (Foto: Pressefotos)Algoritmerne og dataarkene har talt - men skal man tro Jonas Gülstorff, er der to andre danske sangere, der også ligger lunt i svinget til at snuppe æren for årets store sommerhit.- Selvom den allerede udkom sidste år, så tror jeg faktisk, at 'Føler mig selv 100' med Andreas Odbjerg kunne gå hen at blive et af sommerens største hits. Efter alt det, vi har været igennem i efteråret med lockdown og isolation, har den sang pludselig fået en helt ny mening, siger han.Hør 'Føler mig selv 100' her:Andreas Odbjerg - Føler mig selv 1000:00- Jeg synes også, at Lord Sivas nye single er et spændende wildcard. Sidste år havde han det ene kæmpe hit efter det andet på engelsk, og nu er han tilbage på dansk og med en lyd, som, jeg tror, overrasker mange. Hvis vi to skulle mødes og dele en øl, så var det nok dét nummer, jeg ville sætte på, siger Jonas Gülstorff.Hør 'Solhverv' her:Lord Siva - Solhverv0:00
Den fransk-svenske teaterinstruktør Jean-Claude Arnault, der i de svenske medier går under navnet 'kulturprofilen', er blevet kendt skyldig i to voldtægter og skal nu to år og seks måneder i fængsel.Det har den svenske landsret, Svea hovrätt, netop afgjort.Landsretten har derved valgt at skærpe den straf, som den 72-årige Jean-Claude Arnault fik i byretten i Stockholm i begyndelsen af oktober i år.Her blev han kendt skyldig i én voldtægt, men frikendt for den anden anklage, og straffen lød der på to års fængsel.Jean-Claude Arnault har selv nægtet alle anklagerne, og hans advokat, Björn Hurtig, oplyser her til eftermiddag over for SVT, at han vil anke sagen til den svenske højesteret.- Min klient er bestyrtet, forbløffet, oprørt og ked af det, siger advokaten til SVT.Dommen fra Svea hovätt, der er en appeldomstol i Stockholm, blev offentliggjort klokken 14.00. (Foto: 10080 Fredrik Sandberg/TT © Scanpix)Ingen Nobel-pris i årSagen om 'kulturprofilen' begyndte i november sidste år, da 18 kvinder anklagede Jean-Claude Arnault for seksuelle krænkelser og overgreb. To af anklagerne handlede om voldtægt, og det er de to anklager, som de to svenske domstole nu har taget stilling til.Jean-Claude Arnault er gift med digteren Katarina Frostenson, der var medlem af Det Svenske Akademi, som uddeler Nobels litteraturpris, da sagen begyndte at rulle.Efter at anklagerne om seksuelle krænkelser kom til offentlighedens kendskab, blev det blandt andet afsløret, at akademiet havde bidraget økonomisk til flere af Arnaults og Frostensons fælles projekter, eksempelvis en privat klub med navnet Forum.Derudover blev han anklaget for at have begået nogle af sine overgreb på Det Svenske Akademis ejendom, og sagen fik akademiet til at aflyse årets Nobelpris i litteratur.Derudover har sagen skabt stor splittelse blandt medlemmerne af Det Svenske Akademi, og flere har valgt at trække sig.Hvad går Nobel-skandalen ud på?•Siden 1901 har Det Svenske Akademi stået for at uddele Nobelprisen i litteratur, som mange mener, er verdens vigtigste litteraturpris.•Det var kong Gustaf III, der oprettede akademiet i 1786. Formålet er at arbejde for det svenske sprog.•Arbejdet i akademiet har foregået i fortrolighed. Men institutionen er kommet i vælten efter en sag om seksuelle overgreb.•Konflikten bunder i en intern strid om teaterinstruktøren Jean-Claude Arnault, der er anklaget for at have begået overgreb mod 18 kvinder.•Instruktøren, der har nægtet overgrebene, er i svenske medier blevet omtalt som "kulturprofilen".•Han er ægtemand til Katarina Frostenson, der er digter og nu har forladt sit arbejde i akademiet.•Kulturprofilen var i tæt forbindelse med akademiet, og han var aktiv på den svenske kulturscene og modtog økonomisk støtte af akademiet.•I juni tiltaltes Jean-Claude Arnault for to tilfælde af voldtægt. Han nægter sig skyldig.•I foråret forlod en række medlemmer akademiet.•Det gælder blandt andre Sara Danius, der besad posten som permanent sekretær.•I maj meddelte akademiet, at Nobelprisen i litteratur ikke bliver uddelt i 2018. Prismodtageren skal i stedet annonceres sammen med den, der får prisen i 2019.•Kilde: Ritzau
Streamingtjenesten Amazon Prime bliver ifølge den nyeste data kun brugt af cirka to procent af den danske befolkning.Og de lave tal er egentlig lidt af en overraskelse. For selvom streamingtjenesten måske ikke har Netflix' bredde og HBO's renommé, så opruster Amazon Prime, der er gigantisk i USA, hele tiden med flere og bedre serier.Amazon Primes nyeste skud på stammen er den amerikanske science fiction-serie 'Tales from the Loop', der er gået uretfærdigt under radaren i det ganske danske land. Og det er på trods af seriens skandinaviske aner.© (c) DRBingeBinge er din guide til det bedste fra streaming-tjenesterne. Serieeksperterne Frederik Dirks Gottlieb og Kasper Lundberg anbefaler hver uge de største serier lige nu - og de oversete. De gør dig klogere på dem, du ser - eller som du skal skynde dig at komme i gang med.Serien er nemlig skabt på baggrund af den svenske kunstner Simon Stålenhags fantastiske billedserie 'Tales from the Loop', der blander fotografier af svenske landskaber med futuristiske elementer, som han enten maler eller påfører digitalt.En slags besynderlig form for moderne kunst, der fremstår som en blanding af et postapokalyptisk computerspil og højkulturel fotokunst.Én ting er dog sikkert; Stålenhags kunst er et fantastisk bagtæppe for Amazons nye serie, der både låner titlen og æstetikken fra hans berømte fotobog 'Tales from the Loop'.1Som skabt til den tid vi lever iI 'Tales from the Loop' er hvert afsnit sin egen historie. I et af afsnittene følger man de to drenge Jakob og Danny, der finder en mystisk metalkugle, som kommer til at ændre deres liv. (Foto: Jan Thijs © Amazon Prime)'Tales from the Loop' ligger et sted mellem en antologiserie med individuelle, episodiske fortællinger og en klassisk dramaserie. For alle figurerne har berøring med hinanden, og de bor alle sammen oven på en mystisk, underjordisk facilitet ved navn "The Loop" i 80'ernes landlige Ohio.I "The Loop" arbejder de teknologisk med at udvide rammerne for vores verden og forståelse af, hvad universet rummer.Én efter én kommer seriens hovedpersoner i kontakt med "The Loop", og det vender op og ned på deres tilværelse.Serien er lige så meget dramaserie, som den er science fiction, og den minder på mange måder om Damon Lindelofs mesterværk 'The Leftovers', hvor man følger en række beboere i en lille amerikansk by, der også bliver udsat for noget overnaturligt og komplet livsændrende. Men serien har også elementer af 'The Twilight Zone', hvor nye og innovative science fiction-ideer får frit spil.Men det er dog ikke kun de teknologiske detaljer, der udforskes i 'Tales from the Loop'. Seriens skabere er mere interesserede i de dramatiske elementer og bruger science fiction-greb for at fortælle de menneskelige, relaterbare og følelsesladede historier, der sætter de store tanker i gang.'Tales from the Loop' føles på besynderlig vis som en serie, der er skrevet med coronakrisen i baghovedet. For seriens hovedtemaer er ensomhed, en generel uvished og frygt for fremtiden, teknologi og vores egen plads i universet.Vi følger blandt andet den lille pige Loretta, der pludselig bliver efterladt, fordi hendes mor, der arbejder for "The Loop", forsvinder på mystisk vis.Vi møder også de to unge mænd Jakob og Danny, der finder en mystisk, ramponeret kuppel i skoven, som giver dem evne til at bytte krop og leve hinandens liv.Kærlighed er også et stort tema i serien. I et virkelig smukt afsnit følger vi det unge og nyforelskede par May og Ethan, der finder en måde, hvorpå de kan stoppe tiden og udleve deres ellers forbudte kærlighed.Det er vanvittigt smukke og filosofiske historier, der langsomt bliver flettet sammen på kryds og tværs i takt med, at sæsonen skrider frem.2En af de flotteste tv-serier nogensindeDen svenske kunstner Simon Stålenhags billeder har inspireret serien 'Tales from the Loop', der da også er opkaldt efter hans bog af samme navn. Billedet her er lavet af Simon Stålenhag. (Foto: Simon Stålenhag © Simon Stålenhag/www.simonstalenhag.se)Simon Stålenhags kunst gennemsyrer hvert et billede i serien. Og seriens skaber, Nathaniel Halpern, har formået meget præcist at ramme den søgen efter menneskelig kontakt i en industriel verden, som Stålenhags fotografier udforsker.'Tales from the Loop' havde formentlig været en fin serie uden Stålenhag som inspiration.Men det stringente produktionsdesign efterlader seeren med uforglemmelige billeder, der bidrager usagt til fortællingen om mennesket som en race, der konstant er på jagt efter noget større – måske med vores endeligt som resultat.Hvert afsnit bygger på en ny illustration af Simon Stålenhag. Vilde landskaber med enkelte futuristiske elementer såsom robotter i skoven, avancerede proteser, svævende mekaniske fartøjer og andre, mere eller mindre skrottede, metalliske artefakter, der virker futuristiske på en forældet måde.Der er et tydeligt politisk statement i Stålenhags forlagsmateriale, der tegner et billede af vores samfund som værende afhængigt af teknik til det punkt, hvor samfundet ville kollapse, hvis teknikken holdt op med at fungere.Men måske ville et industrielt kollaps også åbne for en mere spirituel side af mennesket. Måske ville vi endelig komme i balance med universet.3Fra Sverige til AmerikaMange af Simon Stålenhags billeder har motiver fra Sverige, men serien 'Tales from the Loop' foregår i staten Ohio i USA. (Foto: Jan Thijs © Amazon Prime)Det fantastiske billedunivers er ikke 'Tales from the Loops' eneste styrkeside. Serien er nemlig proppet med fantastiske skuespillere.Mange af dem er uretfærdigt oversete og relativt ukendte, såsom Paul Schneider og Rebecca Hall, men også større navne som Jonathan Pryce huserer i serien.'Tales from the Loop' er ikke for de utålmodige tv-seere og er på ingen måde blevet "hollywoodificeret" med cliffhangers og billige kneb, der har til formål at fastholde seeren.Serien tager sig tid til at opbygge figurerne, og kun ved at blive hængende og gå med på seriens præmisser, kan man få den fulde følelsesmæssige effekt.Hvert afsnit er instrueret af virkelig dygtige folk, og Nathaniel Halpern, der også står bag den fantastiske superhelteserie 'Legion', har totalt styr på hver en detalje i seriens univers, der føles fuldstændig gennemført.Man skal se 'Tales from the Loop' for den totalt unikke og overvældende billedside, som Stålenhag og Halpern har fremtryllet. Man skal lade sig rive med af de rørende portrætter af almindelige mennesker, der er suget ind i en mystisk verden. Lidt som det er tilfældet med vores egen verden lige nu.For mig blev serien aldrig kedelig, men man skal være klar til at granske, ikke kun seriens univers, men også sit eget følelsesliv og turde give plads til de store tanker om meningen med livet - også selvom det kan føles både banalt og trist.For er det ikke alligevel den sindstilstand, vi alle befinder os i i denne mystiske tid?'Tales from the Loop' kan streames på Amazon Prime.
I en jobansøgning skriver man normalt navn, alder og bopæl. Men det kan også betyde, at man bliver valgt fra, før man overhovedet kommer til jobsamtale.Det prøver Malmø Kommune i Sverige nu at lave om på. I to afdelinger i kommunen bliver ansøgere nu kaldt til samtale ud fra anonyme ansøgninger.Det betyder, at man fjerner oplysninger som navn, billede, alder, køn og bopæl fra ansøgningerne.Borgerne skal have en mere lige chanceAnders Rubin (Socialdemokraterna) sidder i kommunalbestyrelsen i Malmø. Han siger, at man han valgt at lave anonyme ansøgninger, så borgerne har en mere lige chance.- Baggrunden er, at mennesker ikke oplever, at de bliver retfærdigt behandlet på grund af deres etniske tilhørsforhold, siger han til Public Service på P1.Undersøgelser viser, at hver sjette chef kasserer ældre borgers ansøgninger. Borgere med mellemøstlige navne skal sende 50 procent flere ansøgninger for at blive kaldt til samtale.Det er også forsøgt i DanmarkI Göteborg Kommune har man lavet et lignende forsøg. Det viste, at anonyme ansøgninger øgede kvinder og personer med ikke-vestlig baggrunds chancer for at blive kaldt til samtale.Flere kvinder endte også med at blive ansat. Det gjaldt dog ikke for personer med ikke-vestlig baggrund.I 2007 lavede Københavns Kommune et forsøg med anonyme jobansøgninger. Men det viste sig, at der ikke blev ansat flere nydanskere.

Den svenske klima-aktivist Greta Thunberg har i den grad været på avisers forsider og danskeres læber de seneste dage, da hun lørdag holdt tale for godt 30.000 mennesker til Folkets Klimamarch i København.På under et år er den 16-årige pige blevet et ikon og forbillede for klima-aktivister verden over, og hun får verdensledere og selv paven til at spidse ører.Men for Greta Thunberg har det ikke altid været en selvfølge, at hun kunne tale åbent og frit til andre mennesker.Hun har aspergers, OCD og en lidelse, der hedder selektiv mutisme. En sjælden angst- og stresstilstand, der i perioder gør, at Greta Thunberg kun kan tale med sine nærmeste.Læs også:Thunberg kritiserer Københavns klimamål: 'Gør mere skade end gavn'Og det var de psykiske lidelser og den unge klima-aktivists alder, der fik Pia Kjærsgaard til tasterne i fredags på Twitter. Her delte hun en kronik fra Berlingske, der stiller spørgsmålet: 'Gør man et barn fortræd for klimaets skyld'?En 'nederdrægtig underminering' af hendes kampDet tweet har weekenden igennem fået kritik fra andre partiledere, heriblandt Radikale Venstres Morten Østergaard, der skriver:- Mon ikke du skulle holde din nederdrægtige underminering af Greta Thunbergs forbilledlige kamp for klimaet for dig selv. Vi ved godt, at Dansk Folkeparti synes, det hele er klimahysteri. Men danskerne er mere bekymrede for temperaturstigninger end burkaer. Væn jer til det!Alternativets leder Uffe Elbæk giver heller ikke meget for Folketingets formands tweet, som han kalder både 'uforståeligt' og 'upassende'.Læs også:Greta Thunberg modtaget som en stjerne i Danmark: 'Vi skal opføre os, som om vores liv er på spil'Greta Thunberg var den første til at trodse skolepligten for klimaets skyld og sad i en periode hver dag foran den svenske Riksdag i Stockholm med et skilt med ordene: 'Skolestrejke for klimaet'. Siden har skoleelever over hele verden fulgt hendes eksempel.Se DR's 8 minutters portræt af Greta Thunberg, 'Klimaets nye superstjerne', på DRTV her.Det, der startede hele debatten, er en kronik, som er skrevet af Paula Neuding, der er en borgerlig, svensk debatør og i dag europæisk redaktør på Magasinet Quillette.Her nævner redaktøren blandt andet den tale, Greta Thunberg holdt for verdensledere i Davos, hvor klima-aktivsten sagde: 'Jeg vil have, I går i panik. Jeg vil have jer til at føle den frygt, jeg føler hver eneste dag'.En bog om Greta Thunbergs familieBogen 'Scener ur hjärtat' er skrevet af operasangerinden Malena Ernman, der også er Greta Thunbergs mor. Den handler om hele familien, om de psykiske lidelser begge døtre har, men også om Greta Thunbergs kamp for klimaet, som startede i hjemmet. Blandt andet med at hun overtalte sine forældre til at holde op med at flyve.Den udkom sidste år på svensk og er netop nu kommet på hylderne på dansk med titlen 'Scener fra hjertet - Et liv med klimaaktivisme og Aspergers'.- I betragtning af barnets historie med netop det - frygt og panik - burde det voksne svar nok ikke have været 'You go, girl!' som Madeleine Albright sagde, da hun blev bedt om at kommentere Gretas skolestrejke, men betydeligt mere forbeholdent, skriver Paula Neuding.'Greta spiste ikke i to måneder'Kronikken tager udgangspunkt i en bog, der sidste år udkom i Sverige, der er skrevet af Greta Thunbergs mor, og som handler om hendes familie.Bogen beskriver, hvordan den nu 16-årige pige efter flere år med spiseforstyrrelse, angst-anfald og depression til sidst fik stillet diagnosen aspergers syndrom og OCD. Greta Thunberg er ikke alene med sine diagnoser, da hendes søster Beate lider af det samme - og også har ADHD.Den svenske klima-aktivist har blandt andet være i EU og debattere klima. (Foto: FREDERICK FLORIN © Scanpix)Paula Neuding indleder kronikken med at beskrive en periode for fem år siden, der også er beskrevet i bogen, som har den svenske titel 'Scener ur hjärtat':- Greta er elleve år gammel og har ikke spist i to måneder. Hendes hjerterytme og blodtryk viser tydelige tegn på sult. Hun er holdt op med at tale til andre end sine forældre og sin søster Beata.'Mærker, papir og aviser udløser Gretas spisevægring'Ifølge kronikken beskrives det i bogen, hvordan Greta Thunberg kun vil tillade sig selv at spise specifikke fødevarer, da hun begynder at spise igen.Hvordan hendes mor hver dag skal tilberede den helt samme slags mad, som hun kan tage med i skole, og at hun kun vil spise det, hvis der ikke er et mærke på madkassen. 'Mærker, papir og aviser udløser Gretas spisevægring', skriver hun.Paula Neuding kritiserer Greta Thunbergs forældre for at fortælle meget specifikt om de to søstres problemer i bogen og for at binde dem op på den globale klimakrise.At forældrene, ifølge redaktøren, i bogen argumenterer for, at begge dele er ‘symptomer på den samme systemiske ubalance’.Læs også:Svensk klimastjerne med på Times top-100Redaktør Paula Neuding prøver ikke at antyde, at den nu 16-årige klima-aktivist er for ung til at forstå konsekvenserne af sine handlinger og ej heller, at diagnoserne gør hende uegnet til at lede en global bevægelse, skriver hun.- Men voksne har en moralsk forpligtelse til at forblive voksne i forholdet til børn og ikke lade sig rive med af følelser, ikoner, selfies, billeder af massedemonstrationer eller messianske eller revolutionære drømme, skriver hun.Pia Kjærsgaard bakkes op af partifælleFolketingets formand Pia Kjærsgaard får dog ikke udelukkende kritik af sin udmelding om Greta Thunberg på Twitter, men bakkes op af sin partifælle og Dansk Folkepartis næstformand Søren Espersen.- Jeg ville ønske, at klimafolket ville lade være med at presse denne unge svenske pige til at tro, at hun er en halvgud. Det synes mig, at hun personligt senere vil komme til at betale en høj pris. Det, der nu foregår, kan ikke være sundt for hende, skriver han på Twitter.Greta Thunberg har selv sagt, at hendes klimakamp har været med til at gøre, at hun har fået det bedre igen.Du kan se et klip fra Greta Thunbergs tale til Folkets Klima March i København i videoen herunder:
Hvis en vaccine mod coronavirus kommer til Danmark, vil størstedelen af danskerne sige ja til at få den sprøjtet ind i kroppen.Syv ud af ti danskere svarer i en ny meningsmåling ja til, at de vil lade sig vaccinere mod coronavirus, hvis der kommer en vaccine mod corona, der er godkendt af de danske sundhedsmyndigheder.Samtidig svarer hver femte dansker, at de ikke ved, om de vil sige ja eller nej til at få en vaccine mod coronavirus. Og hver tiende svarer nej til, at de vil lade sig vaccinere.Meningsmålingen er lavet af Epinion for DR fra 1. til 8. september blandt 1.003 danskere over 18 år, der er repræsentativt udvalgt.Professor i infektionssygdomme ved Aarhus Universitetshospital, Lars Østergaard, håber, at mere end syv ud af ti danskere ender med at lade sig vaccine mod coronavirus, hvis der kommer en sikker og effektiv vaccine.- Det er jo en vaccine, der i sidste ende skal løse problemet, så vi kan få udryddet sygdommen og få bugt med alle de problemer, der er skabt omkring covid-19, siger han.Ekspert vil nok selv svare "ved ikke"Lars Østergaard forstår samtidig godt, at hver femte dansker endnu ikke ved, om de vil sige ja eller nej til en vaccine, da ingen endnu kan sige, hvilken vaccine der muligvis kommer til Danmark.Samme forståelse har Jens Lundgren. Han er professor i infektionssygdomme ved Københavns Universitet og Rigshospitalet og rådgiver Sundhedsstyrelsens ledelse om covid-19.- Jeg tænker på, hvad jeg selv ville have svaret.- Jeg tror, at jeg ville have svaret ved ikke, fordi det er et umuligt spørgsmål at svare på, fordi vi ikke kender til de faktiske forhold omkring vaccinen, siger han.I videoen her kan du høre, hvorfor Jesper Moseholm Jørgensen, en butiksindehaver fra København, er i tvivl om hvorvidt han vil lade sig vacinere.Behov for ærlig kommunikationLars Østergaard og Jens Lundgren vurderer, at skepsis mod vacciner også kan være en del af svaret på, at 30 procent af danskerne enten ikke ved, om de vil vaccineres mod coronavirus, eller har svaret nej til at lade sig vaccinere.Derfor mener professorerne, at det er vigtigt, at de danske sundhedsmyndigheder oplyser befolkningen åbent og ærligt om en vaccine mod coronavirus.- I en krisesituation er den eneste kommunikation, der dur, den fuldstændig transparente og ærlige kommunikation. Du skal ikke love for meget. Du skal ikke prøve at dække over problemstillinger. Det skal siges fuldstændig klart og tydeligt, siger Jens Lundgren.De to infektionseksperter understreger, at der skal være fuld åbenhed om, hvilke risici der kan være ved at lade sig vaccinere, hvis en vaccine mod coronavirus kommer.- Når man har en vaccine, vil der altid være en mulighed for bivirkninger, men der er som oftest en virkning og en effekt, der er større, og det er den, man må veje op mod eventuelle bivirkninger, siger Lars Østergaard og uddyber:- Virkningen vil jo være, at man undgår at få infektionen, måske undgår at få senfølger og så i øvrigt bidrager til, at sygdommen bliver udryddet i Danmark.Sundhedsstyrelsen: Positivt talHos Sundhedsstyrelsen kalder overlæge Bolette Søborg det " umiddelbart positivt", at syv ud af ti danskere på nuværende tidspunkt svarer ja til, at de vil lade sig vaccinere mod coronavirus.- Sådan som jeg læser det, er det en befolkning, som i det store hele godt kan se et behov for at blive vaccineret, men også rigtig gerne vil vide noget mere, siger hun.Bolette Søborg er enig med Lars Østergaard og Jens Lundgren i, at der er særligt behov for at klæde befolkningen ordentligt på.- Når vi kender den konkrete vaccine, er det rigtig vigtigt at få den information ud, og den skal være lødig og skal bygges på alt det, vi ved. Det er selvfølgelig et tilbud, om man vil lade sig vaccinere, men beslutningen skal træffes på et oplyst grundlag.Stor forskel på vaccineopbakningDer er stor forskel fra land til land på, hvor mange indbyggere der ville lade sig vaccinere, hvis en vaccine mod coronavirus var til rådighed.Det viser en undersøgelses, som fonden World Economic Forum offentliggjorde tidligere i september.Der er størst opbakning til en vaccine i lande som Storbritannien og Australien, mens modstanden er stor i lande som Frankrig, Italien og USA.Hvornår kommer vaccinen?Det er endnu for tidligt at sige, om der kommer en vaccine mod coronavirus til Danmark, da forskellige vaccinekandidater stadig er i gang med at blive testet for effekt og sikkerhed verden over.Men Lægemiddelstyrelsen regner med, at en vaccine mod coronavirus kommer til Danmark i løbet af 2021.I øjeblikket har Danmark gennem EU en forhåndsaftale med det svensk-britiske medicinalfirma AstraZeneca.Aftalen sikrer Danmark adgang til doser med vaccine mod coronavirus til 2,4 millioner borgere, hvis firmaets vaccine bliver godkendt.
Politiet i Malmø mener stadig, at der er en eller flere personer på fri fod i sagen om drabet på en 31-årig kvinde i går formidddags.Det har svensk politi netop oplyst på et pressemøde.Skuddrabet fandt sted på åben gade i det centrale Malmø ved 10-tiden i går, hvor en 31-årig kvinde blev ramt af skud i hovedet og efterfølgende døde af sine kvæstelser.Kvinden var ude at gå sammen med sit spædbarn og barnets far, da skuddene blev affyret. Hun blev ramt af flere skud i hovedet, mens hun holdt sin baby i favnen.Politiet anholdt i aftes en mand fra 1999, der er mistænkt for medvirken til drab og for våbenbesiddelse af særlig grov karakter. Han er svensk statsborger og kendt af politiet i forvejen, oplyser politiet på pressemødet.Læs også:Minister efter skuddrab på nybagt mor: Vi jagter gerningsmændene til verdens ende- Når han er sigtet for medvirken, betyder det, at der findes andre gerningsmænd eller en anden gerningsmand, siger anklager Anna Palmqvist.Politiet oplyser videre, at de har foretaget en række vidneafhøringer og ransagninger. Og i den forbindelse har politiet beslaglagt et våben, oplyser anklageren.Hun vil dog ikke kommentere, hvilket våben der er tale om, men det er politiets formodning, at det har forbindelse til drabet.Minister: Vi jagter dem til verdens endeSveriges justitsminister Morgan Johansson(S) skrev i går på Twitter, at kvinden netop var blevet mor.- Hvilke feje og afskyvækkende udyr, der angriber en nybagt mor, skrev Morgan Johansson, der samtidigt forsikrede, at alt vil blive sat ind på at pågribe gerningsmændene.- Vi jagter dem til verdens ende, hvis det er, hvad der skal til. Koldblodige mordere skal ikke have lov at gå løs, skrev han.På pressemødet fortæller politiet, at de stadig er i den indledende del af efterforskningen, og at det endnu er for tidligt at lægge sig fast på et motiv.- Vi er meget tidligt i efterforskniningen. Der er kun gået et døgn, siden en kvinde brutalt blev skudt ned i på Sergels väg i Malmø, siger anklager Anna Palmqvist.
I dag falder den længe ventede dom i sagen mod den amerikanske rapper A$AP Rocky, der er tiltalt for vold, ved en svensk domstol.Blot to dage før domfældelsen gik den 30-årige musiker med det borgerlige navn Rakim Mayers på scenen ved en festival i den amerikanske by Anaheim.Her afbrød Mayers pludselig musikken for at berette om sin svære tid i Sverige, der blandt andet bød på 28 dages varetægtsfængsling.- Det, jeg oplevede, var helt vildt. I kan slet ikke forstå, hvor glad jeg er for at være her, lød det fra scenen ifølge musikmediet Billboard.- Det var en skræmmende og ydmygende oplevelse, men Gud er god.Rakim Mayers blev anholdt den 3. juli, efter at han havde været indblandet i et slagsmål i Stockholm 30. juni.Rapperen har nægtet sig skyldig i tiltalen om vold, men han har dog erkendt, at han både sparkede og slog en 19-årig mand under sammenstødet. Ifølge Mayers var der tale om selvforsvar.Læs også:A$AP Rocky bliver løsladt indtil sin dom"Jeg er ikke skyldig i en skid"Fredag i sidste uge valgte en dommer ved byretten i Stockholm at løslade rapperen, mens han ventede på sin dom. Under weekendens koncert i Anaheim bad han sine fans om støtte forud for onsdagens domfældelse.- Jeg ved, I alle har bedt for mig. Jeg er ikke skyldig i en skid, men I skal blive ved med at bede for mig. Jeg får dommen onsdag, og forhåbentlig skal jeg ikke tilbage i fængsel, lød det fra scenen.Sagen har trukket stor opmærksomhed - ikke mindst i Det Hvide Hus. Den amerikanske præsident, Donald Trump, har således forsøgt at lægge pres på den svenske statsminister, Stefan Löfven, for at få ham til at løslade rapperen.Senere har en repræsentant for den amerikanske regering i et brev advaret den svenske rigsadvokat om, at det vil få "negative konsekvenser" for forholdet mellem Sverige og USA, hvis sagen ikke blev løst hurtigt.Rakim Mayers behøver ikke at være til stede, når dommen falder onsdag. Derimod skal han vende tilbage til Sverige, hvis han skal afsone en fængselsstraf./ritzau/

Fem svenskere er blevet tiltalt for at have dræbt to rivalserende bandemedlemmer i Herlev i juni sidste år.Det oplyser Københavns Vestegns Politi i en pressemeddelelse.De fem er alle anklaget for at have begået drabene som en del af en verserende konflikt imellem to svenske bandegrupperinger. Alle er mellem 17 og 25 år.Drabet skete den 25. juni.Både de dræbte og de tiltalte er svenske statsborgere, og ingen af personerne har tilknytning til Herlev. De fem bandemedlemmer er desuden tiltalt for et drabsforsøg.Det er uvist, hvordan de fem forholder sig til tiltalen.Det var to svensk-somaliere på 21 og 23 år, der 25. juni blev likvideret af adskillige skud, mens de sad i en bil i Herlev.Læs også:To bandemedlemmer skuddræbt i Danmark: Ny video hylder gerningsmændeneSvenske banderIfølge DR’s oplysninger var den ene et ledende medlem af den kriminelle gruppe Shottaz, der har sit udspring i Stockholm-forstaden Rinkeby.Gruppen Shottaz har de seneste år ligget i en blodig konflikt med en anden bande, der går under navnet Dödspatrullen – Dødspatruljen – fra samme område.Efter dobbeltdrabet flygtede gerningsmændene i en Audi, der senere blev fundet brændt af i Nærum i Nordsjælland.I bilen fandt politiet en automatriffel af typen AK-47 og en pistol.Retten i Glostrup indleder sagen den 10. august. Der er sat otte retsdage af til sagen.Læs også:24-årig svensker udleveret til Danmark i sag om dobbeltdrabFire af fem flygtede efter det påståede drab til Sverige, hvor de dog blev pågrebet og senere udleveret.
Den irakiske forsvarsminister, der er svensk statsborger, efterforskes i Sverige for snyd med sociale ydelser og for at give forkerte oplysninger til myndighederne.Det bekræfter svensk politi til SVT.- Fra politiets side har vi indledt en forundersøgelse den 8. november. I medierne har man omtalt det som groft socialt bedrageri, men vi har indledt en sag om socialt bedrageri, siger Jan Granqvist fra politiet i Stockholms bedragerisektion.Søgte sygeorlov52- årige Najah al-Shammari blev i juni udpeget som forsvarsminister i Irak.Siden 2015 har han været svensk statsborger, og han har i flere år boet i en forstad til Stockholm under et andet navn.Her har han blandt andet søgt sygeorlov, og han mistænkes for at have modtaget sociale ydelser på et falsk grundlag.Læs også:Medier: Kritiseret irakisk forsvarsminister er svensk statsborgerDen svenske anklagemyndighed bekræfter, at man har modtaget en anmeldelse mod en irakisk minister for forbrydelser mod menneskeheden. En sag, man nu undersøger nærmere.- Enheden mod international og organiseret kriminalitet arbejder nu med at se på, hvordan man skal gå videre med efterforskningen, som befinder sig på et meget tidligt stadie, skriver anklagemyndigheden i en pressemeddelelse.Najah al-Shammari er blandt andet under mistanke for sin rolle i militærets hårde fremfærd mod massedemonstrationer i Irak, der har kostet over 300 personer livet.Han er ifølge flere medier uddannet i militærstrategi og har tidligere været general i hæren under Saddam Hussein.
Teaterinstruktør Jean-Claude Arnault - i Sverige kaldet "kulturprofilen" er her til formiddag fundet skyldig i en voldtægt og skal to år i fængsel, skriver SVT.Han skal derudover betale erstatning på 115.000 svenske kroner.Jean-Claude Arnault har siddet fængslet siden 24. september og frem til domsafsigelsen i dag, efter at han 12. juni 2018 blev tiltalt for to tilfælde af voldtægt i Stockholm i 2011, hvor han er frifundet i den ene.Jean-Claude Arnault er en fremtrædende kulturpersonlighed i Sverige. Han er gift med digteren Katarina Frostenson, der har været medlem af Det Svenske Akademi, som uddeler Nobels litteraturpris, siden 1992. Derudover driver de sammen kulturmødestedet Forum i Stockholm.DET SVENSKE AKADEMIDet Svenske Akademi blev stiftet i 1786 og er Sveriges fornemmeste kulturinstitution. Akademiet er kendt verden over som den institution, der hvert år beslutter, hvem der skal have nobelprisen i litteratur.Nobelprisen i litteratur har været Det Svenske Akademis ansvar, siden den i 1901 blev overrakt for første gang.Katarina Frostenson har som medlem af akademiet været en del af den gruppe, der hvert år uddeler litteraturprisen.Læs også:Nobelskandalen: Instruktør fængslet frem til domsafsigelse18 kvinder står fremDommen kommer, 11 måneder efter at 18 kvinder stod frem i den svenske avis Dagens Nyheter. Her fortalte de om oplevelser med sexchikane, men også om overgreb udført af kulturprofilen Jean-Claude Arnault.Flere af kvinderne er enten medlemmer af Det Svenske Akademi, personale eller ægtefæller og døtre til medlemmer.Jean-Claude Arnault har ifølge kvinderne udnyttet sin position til at chikanere og forgribe sig på kvinder i det kulturelle miljø. Flere af overgrebene skulle være foregået i lejligheder ejet af akademiet i både Stockholm og Paris.Katarina Frostenson trådte ud af komiteen 12. april i år som følge af skandalen.HER ER FAKTA OM DET SVENSKE AKADEMI I 10 KORTE HOVEDPUNKTER:Det Svenske Akademi blev oprettet af kong Gustav den III for 230 år siden.Formålet med akademiet var at "arbejde på det svenske sprogs renhed, styrke og højhed".Det Svenske Akademi har til opgave at uddele Nobels litteraturpris.Akademiets andre arbejdsopgaver tæller blandt andet udformingen af ordbøger og ordlister og uddeling af priser og stipendier i millionklassen.Akademiet består af 18 medlemmer, som udnævnes på livstid.De 18 medlemmer er kulturpersoner, for eksempel forfattere, digtere, teologer, sprogforskere og historikere.Det Svenske Akademi er en institution, ikke en offentlig myndighed.Kongen er akademiets beskytter.Akademiet ledes af den permanente sekretær, som er en slags chefstilling.Det er uklart præcis, hvordan akademiets økonomi er skruet sammen, men dets indtjeningskilder tæller blandt andet fast ejendom, salget af ordbøger og private donationer.Kilde: Det Svenske AkademiI en pressemeddelelse fra det svenske kongehus, meddeler kongen, at han overvejer at ændre vedtægterne for akademiet. Kort tid efter ændrer kongen vedtægterne, sådan at medlemmer kan trække sig tilbage.Læs også:Nobelskandale: Retssag mod voldtægtsanklaget "kulturprofil" begynderSexskandale betyder et år uden litteraturprisAnklagerne mod Jean-Claude Arnault har ført til, at flere af akademiet medlemmer er trådt tilbage, og nu står otte ud af de i alt 18 pladser i akademiet tomme.Som følge af skandalen og de manglende medlemmer har Det Svenske Akademi i en pressemeddelelse besluttet ikke at uddele den prestigefyldte pris i år.Anklagen om voldtægt mod Jean-Claude Arnault er ikke den eneste skandale, "kulturprofilen" har skabt omkring Nobels litteraturpris.Da hans kone i foråret forlod akademiet, skyldtes det blandt andet, at hun var mistænkt for, at hun flere gange har lækket navnet på årets vinder til sin mand.Navne, som Jean-Claude Arnault eftersigende skulle have videregivet til pressen.Der har ligeledes været tale om inhabilitet, da Jean-Claude Arnaults kulturinstitution modtager økonomisk støtte fra Det Svenske Akademi.
Greta Thunberg, den 16-årige svenske skolepige, der har inspireret til klimademonstrationer over store dele af verden, er blandt de nominerede til Nobels fredspris i år.Det er tre politikere fra det norske parlament, Stortinget, der har indstillet hende til den fornemme pris.- Vi har foreslået Greta Thunberg, for hvis vi ikke gør noget for at stoppe klimaforandringerne, vil det være årsag til krige, konflikter og flygtninge, siger Freddy André Øvstegård fra Sosialistisk Venstreparti.- Greta Thunberg har startet en massebevægelse, som jeg betragter som et enormt bidrag til fred, tilføjer Øvstegård.Læs også:16-årig klimaaktivist til EU-politikere: 'I fejer jeres rod ind under gulvtæppet'Han står bag nomineringen sammen med to af sine partifæller. De tre venstrefløjspolitikere indstillede Thunberg til prisen inden fristen den 31. januar.Læs også:Horisont: Klimakamp: Greta og snemanden | DRTVDe færreste kendte Greta Thunberg, da hun for et halvt år siden satte sig uden for den svenske Riksdag med et håndskrevet skilt med teksten "Skolestrejke for klimaet".Siden har hun skulket fra skole hver fredag for at demonstrere med krav om, at politikerne tager klimatruslen alvorligt.Vi har kun set begyndelsen. Jeg tror, at forandringen ligger i horisonten, og at folk vil kæmpe for deres fremtidGreta Thunberg, 16-årig klimaaktivist på TwitterLæs også:Elever strejker for klimaet: 'Hvorfor gå i skole, hvis vi ingen fremtid har?'Hun er gennem de seneste måneder blevet et globalt fænomen og har været inviteret til at tale ved blandt andet FN's klimakonference i Katowice og ved dette års World Economic Forum i Davos i Schweiz.Fredag ventes elever fra mindst 98 lande at deltage i en stor international klimastrejke, der er inspireret af Thunberg.Kun begyndelsen- Vi har kun set begyndelsen, skrev den 16-årige svensker for nylig på Twitter.- Jeg tror, at forandringen ligger i horisonten, og at folk vil kæmpe for deres fremtid.Læs også:30.000 belgiske børn pjækker for klimaetNobelkomitéen afslører navnet på årets fredsprismodtager den 11. oktober.Tidligere modtagere af prisen, politikere, regeringsmedlemmer og universitetsprofessorer er blandt de tusindvis af mennesker, der har ret til at indstille en kandidat til Nobels fredspris.Listen over nominerede er ikke offentligt tilgængelig, men indimellem fortæller nogle af dem, der kan indstille andre til prisen, hvem de har nomineret./ritzau/AFP
- Metoo, råber Göstas kæreste grinende, mens han ligger oven på hende i sengen og kilder hende utroligt forsigtigt.Det er en vits, for den svenske instruktør Lukas Moodyson har i 'Gösta' skabt seriehistoriens mest insisterende ikke-#metoo-agtige mand. Gösta er en form for naturalistisk helgen.Det er et spændende og provokerende indlæg i tidens debat om mandens rolle og grænserne for maskuliniteten.Det er et overraskende svar til de mænd, der lige nu spørger, hvad de skal gøre, hvis de ikke må være aggressive og seksuelt grænseoverskridende.Du kunne jo for eksempel prøve at være det modsatte, siger Gösta. Du kan jo ofre dig selv og dine følelser og kun sørge for andre.Pakke dine drifter væk. Tage en trist flygtning ind i dit hus. Cykle, uanset hvor langt du skal. Hjælpe gamle mennesker, du møder på vejen. Hjælpe tyven, der prøver at stjæle din cykel og voldsmændene, der overfalder dig.Blive det bedste menneske i verden.For hvad sker der egentlig, hvis man(d) lever sit liv i perfekt overensstemmelse med venstrefløjens højeste moralske, politiske og klimamæssige fordringer?Man bliver 'elskelig' men 'psykoirriterende', hvis man skal tro de danske anmeldelser af serien.Manden uden ondskabGösta er en 28-årig børnepsykolog, der har fået job ude på landet i Sverige.Han bor i en lille hytte, hvor han allerede før seriens start har taget krigsflygtningen Hussein ind.Hans selvopfordrende grænseløshed er seriens mystifystiske omvendte drivkraft.For Gösta vil ikke noget i kraft af sig selv, han vil kun maksimere sin positive påvirkning på verden. Hans smertetærskel er uden betydning.Så hytten fyldes langsomt op med mennesker, der har det dårligt og håber på, at de kan udnytte Göstas ressourcer til at få det bedre.Forud for øjeblikket, hvor Göstas kæreste, Saga, råber 'metoo!', sker der en række faktiske overgreb, der er iscenesat i stigende grad intenst ubehageligt for en ellers meget stilfærdig serie.Vilhelm Blomgren i rollen som Gösta og Amy Deasismont som hans kæreste. (Foto: Lukas Moodysson © HBO Nordic)Først bliver Göstas cykel forsøgt stjålet af en stakkel, som han ender med at transportere på bagagebæreren.Så bliver de antastet af en gruppe truende unge, der ender med at overfalde dem og tage cyklen.Men det mest ubehagelige sker, da Gösta endelig er faldet i søvn efter overfaldet.Hans kæreste sniger sig ind i hytten og kvæler ham med en pude i søvne for sjov og forventer, at han bare skal blive glad for, at hun kommer og overrasker ham.Som 'straf' kilder han hende, hvortil hun bare grinende råber 'Metoo'.Man kan gøre, hvad som helst mod Gösta, men tanken om, at han skulle gøre noget ondt igen, er bare en joke.Gösta er en af de vigtigste og mest fascinerende figurer på tv lige nu, fordi han udfordrer den herskende tv-konsensus om, at vi alle sammen både er gode og onde.Kasper LundbergVores egen personlige JesusTonen i serien skifter ret umærkeligt mellem det komiske, det tåkrummende og det decideret ubehagelige.Manden bag er den svenske instruktør, Lukas Moodyson, der brød igennem med ungdomsklassikeren 'Fucking Åmål'.Og serien trækker på den måde tråde fra begge ender af hans filmkarriere; fra hans kærligt satiriske hippiekomedie 'Tillsammans' til den ekstremt nedslidende trafficking-historie 'Lilja 4-ever'.Moodyson har tidligere fortalt meget om, hvordan hans kristne livssyn påvirker hans film, så med Gösta refererer han muligvis helt tilbage til Jesus, men figuren kommer her i en form, der ikke føles gammeldags.Gösta fremstår som en mand, der har lyttet til feminismen og løsrevet sig fra alle undertrykkende strukturer.Anmeldelserne herhjemme har lagt vægt på det irriterende i oplevelsen af Gösta. 'Møgirriterende og elskværdig' hedder det i Soundvenue. 'Psykoirriterende og vidunderlig' hedder det i Berlingske.Nidhal Fares i rollen som flygtningen Hussein. (Foto: Lukas Moodysson © HBO Nordic)Jeg læser det som om, at anmelderne oplever figuren Gösta som principielt elskelig (hvordan kan han være andet, han gør jo kun godt), men i virkeligheden irriterende (for man kan da ikke være så god hele tiden!).På den måde bliver han jo en uendelig relevant figur, en slags #metoo-Jesus, der ikke har tid til at føle smerte eller begær, fordi han har for travlt med at påtage sig patriarkatets synder.Og spørgsmålet er, hvorfor i alverden det skulle være irriterende at se en person være god?Der er en tendens til, at vi ser serier for at have det sjovt og spejle os i personer på skærmen, der er dårligere mennesker end os selv. Ikke for at blive udfordret på vores livsstil.Det er kun onde figurer som Frank Underwood i 'House of Cards' eller såkaldt nuancerede figurer som de omvandrende neuroser i 'Big Little Lies', som vi er vilde med at følge.I den forstand synes jeg, at Gösta er en af de vigtigste og mest fascinerende figurer på tv lige nu, fordi han udfordrer den herskende tv-konsensus om, at vi alle sammen både er gode og onde.Han provokerer os ved at påstå, at man faktisk sagtens kan være god. Ægte god. Og det er åbenbart irriterende at blive mindet om.'Gösta' kan ses på HBO Nordic.Læs også:Intens og vanvittig: Denne serie er en af de allerbedste lige nu!
Flygtning og indvandring er et af de altdominerende temaer i den svenske valgkamp.Op til valget den 9. september har både Socialdemokraterne og flere af de borgerlige partier foreslået en række stramninger af svensk udlændingepolitik.Men det er ikke overalt i Sverige, at flygtninge, som er kommet til Sverige, ses som et problem.Hvis man forlader storbyerne Stockholm og Göteborg og kommer ud på landet, så kan debatten om flygtninge og indvandrere lyde meget anderledes.Et af de steder er Åre Kommune. Her fører byens socialdemokratiske borgmester Per Bergman for eksempel valgkamp på, at han gerne vil have flere flygtninge til Åre.- Vi ser indflytning – uanset hvor man kommer fra – som en vækstfaktor. Vi har brug for at blive flere mennesker i vores kommune. Vi er glade for at tage imod mange, og vi vil gerne tage imod endnu flere, siger Peter Bergman.Og Åres socialdemokratiske borgmester er en person, som er parat til at gå langt for at få flere flygtninge til Åre.Læs også:Sveriges sikkerhedspoliti slår alarm: Flere forsøger at angribe og påvirke valgetMarkant færre flygtningeAntallet af flygtninge, som i dag kommer til Sverige, er faldet kraftigt i forhold til rekordåret 2015. I år ventes 23.000 flygtninge at komme til Sverige, viser udlændingestyrelsen Migrationsverkets prognoser.Og Peter Bergman er utilfreds med, hvordan staten fordeler flygtningene. I den seneste statslige tildeling fik kommunen 40. Og det var slet ikke nok, mener han.- Vi vil jo have mindst det dobbelte i denne lille kommune, så jeg tænkte: Det her er ikke acceptabelt, fortæller Peter Bergman.Borgmesteren vil så gerne have flere flygtninge til kommunen, at han har rejst med en delegation til Stockholm for at diskutere med Migrationsverket, om det ikke ville være muligt for kommunen at få flere flygtninge.- Umiddelbart synes vi, at Migrationsverkets svar lød positivt, så vi var optimistiske. Men vi fik ikke flere nye til at komme til kommunen, så jeg er faktisk skuffet, siger Peter Bergman.Læs også:Podcast: På svenske teatre instruerer kvinderne med kussenLandsbyer dørSiden 2014 har Åre Kommune, der huser i alt 11.000 indbyggere, taget imod omkring 1.000 flygtninge.Mens det ofte er spørgsmål som kriminalitet og bilbrande, som dominerer den politiske diskussion om flygtninge og indvandrere i de landsdækkende medier og storbyerne, så er der en del andre temaer, som fylder i svensk kommunal- og regionalpolitik.Et af emnerne er skolelukninger. Gennem årtier er der sket en omfattende udflytning af folk fra svenske landkommuner til storbyerne.Det har ført til, at flere end 600 skoler er lukket i Sverige siden 1990. Det er frem for alt små skoler på landet, som er lukket, og når først skolen er lukket, så stopper indflytningen af nye børnefamilier, og så dør en landsby hurtigt ud.Med sine godt 11.000 indbyggere Åre en lille kommune, som kæmper for at holde liv i skolerne. Men fordi der er kommet så mange flygtninge de seneste år, har to – ellers lukningstruede – skoler kunnet overleve.Læs også:Sverige vs. Danmark: Hvad ved du egentlig om vores naboland?Tager upopulære jobEt andet problem i de svenske landsbyer har været at finde arbejdskraft indenfor fag som rengøring, køkken og omsorg. Det er job, som mange svenskere ikke længere ønsker at tage.Linus Håkansson, som er restaurant manager i Åre mener ikke, at hans forretning ville kunne overleve, hvis der ikke var flygtninge i kommunen, som kunne arbejde i køkkenet.- Det er utroligt svært at finde personale – specielt køkkenpersonale – så vi har været nødt til at tænke anderledes i Åre og arbejder med køkkenhjælpere og lidt mere lavt kvalificeret arbejdskraft, som så hjælper kokkene, fortæller Linus Håkansson.- Vi ville ikke overleve, hvis vi ikke have nytilkomne udlændinge som kunne hjælpe os i køkkenet, siger Linus Håkansson.Hvorfor ansætter I ikke svenskere, før I ansætter andre?- Det går ikke, for der er så få, at vi ikke ville kunne overleve, hvis vi kun gjorde det, siger Linus Håkansson.Læs også:Stefan, Ulf, Jimmie og Annie: Tre mænd og én kvinde kæmper om magten i SverigeIngen kaos herBorgmester Peter Bergman er godt klar over, at han op til valget den 9. september fører valgkamp med en politik, som ser noget anderledes ud end den, som politikerne i Stockholm præsenterer. Men det får ham ikke til at frygte vælgernes dom.- Det som er det fantastiske er, at alle partierne i byrådet er enige om, at det er sådan, vi skal arbejde. Så må vi se den 9. september, hvad vælgerne siger. Der er kritiske stemmer, men der er også mange positive stemmer, fortæller Peter Bergman.Og billedet af, at der skulle råde kaos i Sverige, efter det store antal flygtninge som kom til landet i 2015, kan Peter Bergman ikke genkende.- Jeg tror bare, at folk er lidt bange. Nogle gange siger man, at der er kaos eller krise med alle nytilkomne. Det er der i hvert tilfælde ikke i Åre kommune. Det er jeg helt overbevist om, siger borgmesteren.
Står det til de borgerlige partier i Sverige, skal nytilkomne børn i fremtiden i førskole, så de lærer svensk, inden de starter i folkeskolen.Forslaget er et blandt flere initiativer, som den borgerlige koalition, "Alliansen" står sammen om i den svenske valgkamp.Koalitionen består af Moderaterne, Centerpartiet, Liberalerna og Kristdemokraterna, og de lægger op til en særlig satsning på integration.Læs også:Indvandrere, vælger-spring og opgør med 'de åbne hjerter': Seks ting, du skal vide om det afgørende valg i SverigeHer satser man blandt andet på en særlig indsats blandt de helt unge. Alliansen vurderer, at mellem 5.000-10.000 børn kommer til at blive omfattet af en eventuel obligatorisk førskole, beretter SVT.- Det er et af Sveriges vitale spørgsmål, lyder det fra Ulf Kristersson, partileder hos Moderaterne, ifølge Aftonbladet.Læs også:Etårige børn fra ghettoer skal i dagtilbud: Ellers mister forældre børnecheckenIfølge Jan Björklund, partiformand hos Liberalerna, ligger der en udfordring i, at mange af de nytilkomne børn har deres daglige gang derhjemme hos deres mor på grund af andre traditioner.- Det er, når børn er fire, fem og seks år gamle, at de har nemmest ved at lære svensk, siger han ifølge Aftonbladet.Over for SVT siger Björklund, at der lægges op til tre timers undervisning om dagen.Ifølge avisen har Alliansen ikke regnet på, hvad deres forslag om såkaldt obligatorisk førskole vil koste.
Hans kones forsvinden har været omtalt vidt og bred igennem det seneste halvandet år.Nu er en af Norges rigeste mænd, Tom Hagen, blevet pågrebet, sigtet for at have dræbt Anne-Elisabeth Hagen, der sidst er hørt fra den 31. oktober 2018.Sagen bærer præg af en tydeligt planlagt vildledning.Tom Brøske, efterforskningslederDet har norsk politi netop oplyst på et pressemøde i Lillestrøm. Tom Hagen blev pågrebet i morges, da han var på vej mod sin arbejdsplads i Oslo.Hendes forsvinden blev oprindeligt efterforsket som en kidnapning, men det er ikke længere tilfældet, lyder det fra efterforskningsleder Tom Brøske.- Politiet er nu af den opfattelse, at der aldrig har været en bortførelse og altså ej heller en egentlig forhandling (om løsepenge, red.). Sagen bærer præg af en tydeligt planlagt vildledning. Efterhånden som andre teorier er blevet afvist, er mistanken mod Tom Hagen blevet styrket, siger han.Et eventuelt lig af Anne-Elisabeth Hagen er endnu ikke fundet, oplyser politiet.Den norske investor og rigmand Tom Hagen er nu pågrebet af norsk politi, efter hans kone Anne-Elisabeth Falkevik Hagen har været forsvundet siden efteråret 2018. (Foto: NTB Scanpix © Scanpix)Politiet ønsker Tom Hagen varetægtsfængslet i fire uger. Det skal Tingretten i Norge tage stilling til i morgen.Den norske rigmand nægter sig skyldig, oplyser hans advokat, Svein Holden, til TV2 Norge.- Hagen er meget påvirket af situationen. Han nægter at have noget med det at gøre, siger advokaten.Politiet fortsætter efterforskningen og retter fokus på, om der kan være andre involverede. De vil ikke udelukke flere anholdelser i den kommende tid, men vil ikke kommentere det yderligere. Det samme gør sig gældende for et eventuelt motiv.- Efterforskningen har givet forskellige bud på et muligt motiv, men af hensyn til den igangværende efterforskning kan vi ikke gå ind i nærmere detaljer omkring et motiv, siger politiadvokat Åse Kjustad Eriksson.Seddel med krav om millionerSagen om Anne-Elisabeth Hagen kom frem i januar sidste år, to måneder efter kvinden forsvandt fra sit hjem i Lørenskog øst for Oslo. Hendes sidste livstegn var en telefonsamtale.Tom Hagen kom efterfølgende hjem og fandt en seddel fra de formodede kidnappere, der krævede knap 70 millioner kroner i kryptovalutaen Monero for at frigive milliardærens hustru. Derfor betragtede politiet det indledningsvist som en kidnapningssag med et økonomisk motiv.I flere måneder efterforskede politiet sagen ud fra den teori. Blandt andet efterlyste de to mænd, der var set uden for Tom Hagens arbejdsplads Futurum - uden held.De to mænd fik lidt kulørt tilnavnene ”telefonmanden” og ”kasketmanden”, men blev aldrig identificeret, og politiet fandt til sidst, at det var mindre sandsynligt, at de spillede en rolle i sagen.Tydede ikke på kidnapningI sommer ændrede politiet så kurs.Der var nu ikke grund til længere at antage, at milliardærfruen var blevet bortført, fordi ukendte gerningsmænd ville have en løsesum udbetalt, lød det.I stedet betragtede politiet bortførelsen som iscenesat og antog, at Anne-Elisabeth Hagen var blevet dræbt, meddelte efterforskningsleder Tommy Brøske fra politidistrikt øst i Oslo.Politiet havde blandt andet gjort fremskridt i forhold til trusselsbrevet og havde en idé om, hvor papiret, der var anvendt til brevet, var produceret og solgt.Sagen kortAnne-Elisabeth Falkevik Hagen forsvandt fra Hagen-ægteparrets hus i Lørenskog få kilometer øst for Oslo 31. oktober i 2018.Norsk politi har siden før sidste sommer arbejdet med en hovedhypotese om drab.Tom Hagen kom efter bortførelsen hjem til en seddel fra kidnapperne, hvor de krævede ni millioner euro i kryptovalutaen Monero for at frigive kvinden.Det svarer til over 67 millioner kroner.Ifølge politiet har der ikke været livstegn fra kvinden, siden hun forsvandt. I januar sidste år skrev NRK, at hun er erklæret død, idet hun optræder i den årlige statistik over uopklarede drab i Norge.Men efterforskningen pegede i en anden retning end kidnapning, blandt andet på grund af de manglende livstegn fra kvinden, manglende kommunikation fra de såkaldte gerningsmænd og betalingen i kryptovaluta.I begyndelsen af august meddelte familien så, at kidnapperne igen havde henvendt sig, og at familien ikke var i tvivl om, at man havde kontakt til de egentlige bortførere.Familiens advokat, Svein Holden, lagde ikke skjul på, at han var uenig i politiets teori og kunne desuden oplyse, at kommunikationen med de formoedede bortførere foregik på norsk.Skoaftryk og strips på gerningsstedetPolitiet fortsatte efterforskningen, og i løbet af efteråret kom der løbende lidt flere oplysninger.Her kunne man blandt andet bekræfte fundet af plastikstrips og nogle af kvindens personlige ejendele i nærheden af hjemmet - et sted, politiet har betragtet som det formodede geringssted.Kort forinden offentliggjorde politiet billeder af skoaftryk, som de håbede kunne hjælpe med efterforskningen.Helt frem til nytår har politiet fortsat arbejdet, og i januar lød det, at nye spor havde ført til intensivering af eftersøgningen på land og i vand. Noget, der altså nu ser ud til at have givet afkast.Opdatering: Artiklen er opdateret 14:52 med udmeldingen om, at Tom Hagen nægter sig skyldig.
Prinsesse Madeleines og prins Carl Philips i alt fem børn er ikke længere er en del af kongehuset. Det har den svenske kong Carl Gustaf besluttet ifølge det svenske kongehus.- Kongens beslutning indebærer, at deres kongelige højheder, prins Carl Philips og prinsesse Sofias børn samt prinsesse Madeleine og hr. Christopher O’Neills børn ikke længere kommer til at tilhøre kongehuset, skriver den svenske hofmarskal i en pressemeddelelse.Formålet med ændringen er ifølge hofmarskallatet at afklare, hvilke personer inden for den kongelige familie, man kan forvente at se til officielle opgaver.Ikke længere kongelige højhederBeslutningen betyder, at prins Alexander, prins Gabriel, der er børn af prins Carl Philip, samt prinsesse Leonore, prins Nicolas og prinsesse Adrienne, der er børn af prinsesse Madeleine, fortsat vil være en del af den kongelige familie, men en del af kongehuset med de forpligtelser, det medfører, vil de ikke være fremover.Konkret betyder det, at de ikke længere skal tituleres som "kongelige højheder", lige som de heller ikke forventes at påtage sig forpligtelser som kongelige.De fem børnebørn beholder dog deres hertuginde- og hertugskaber, som de fik tildelt af kongen ved fødslen.Kronprinsesse Victoria og prins Daniels to børns rolle er uændret.Ændringen får også konsekvenser for prins Carl Philip, prinsesse Sofia samt prinsesse Madeleine - dog ikke i så udstrakt betydning. De beholder de protektioner, de har, men det bliver kongen, der fremover beslutter, hvad de skal deltage i.I Danmark er det kun kronprinsparrets børn, der har titler af "kongelige højheder", det har ingen af prins Joachims fire børn, der alle tituleres "højheder".
- 'Næste sommer' findes ikke, når du er ung.Sådan lød det i en særlig tale fra Norges sundhedsminister, Bent Høie, mandag.I talen takkede han de norske unge for at sætte deres liv på pause, for at andre kan beholde deres. Her skitserede han flere af de ændringer i hverdagen, som de unge har måttet acceptere.Herunder at skulle studere hjemmefra, ikke kunne dyrke deres fritidsinteresser eller nyde studentertiden på normal vis.Læs også:Norsk sundhedsminister: Vi har fået coronaudbruddet under kontrolSundhedsministeren sagde samtidig, at han godt kan forstå, hvis de voksne er frustrerede over at arbejde hjemmefra.- Men sommerhuset ligger jo bare og venter på jer, og kontoret ligner også sig selv, når I vender tilbage. Sådan er det ikke, når man er ung.- Du får ikke sommeren tilbage, da du var 17. Og studentertiden kan ikke afspilles igen, lød det fra ministeren.- Så jeg vil sige tusind tak til hele den norske ungdom og specielt tak til alle studenterne årgang 2020. I vil blive husket fremover.I skrivende stund har lidt over 200 nordmænd mistet livet som følge af Covid-19. For tre uger siden meldte Bent Høie, at landet havde fået coronasmitten under kontrol, efter man havde indført tiltag som herhjemme med blandt andet lukkede butikker og institutioner.
Det er femte år i træk, at den danske afdeling af Postnord slæber et blodrødt regnskab efter sig.Og i det nylige regnskab for 2016 er underskuddet vokset så langt op om ørerne på den dansk-svenske postvirksomhed, at den svenske industriminister, Mikael Damberg, nu har sat et hold af juridiske og finansielle rådgivere til at undersøge, om der findes en kattelem i fusionsaftalen fra 2009, så han kan beskytte svenske skatteydere mod en eventuel konkurs - eller en kapitalindsprøjtning for at holde liv i selskabet.- Der har været underskud siden 2012, og det har også ledt til, at vi nu har en situation, som er alvorlig for Postnords virksomhed frem for alt i Danmark, men som også spiller over på den svenske virksomhed, siger Mikael Damberg til SVT for DR Nyheder.Optimistisk aftaleDamberg har kigget på fusionsaftalen fra 2009 og fundet 'alvorlige problemer', fortæller han.- Den viser et meget kortsigtet perspektiv på bare tre år, og man har har haft vældig optimistiske prognoser om brevomdelingen i Danmark. Man håbede, at brevomdelingen kun ville falde med fire-fem procent per år. Men det er meget højere tal, og det er gået meget hurtigere i Danmark, siger den svenske industriminister.Læs også:Dyb krise i Postnord Danmark: Politikere chokeredeUnderskuddet i 2016 rundede 1,5 milliarder kroner. Samtidig lancerede den danske del af Postnord en totalomlægning af virksomheden, der skal samkøre pakke- og brevomdelingen.Men en sådan omlægning koster milliarder. Penge, Postnord ikke har i kassen og derfor skal finde hos ejerne, den svenske og danske stat.- Postnord står over for endnu en stor omstilling i Danmark, og det koster. Jeg vil gå igennem de omstillinger og hvilke påvirkninger, det også vil have på det svenske postvæsen. Juridiske og finansielle rådgivere skal diskutere dette med danske, siger Mikael Damberg.- Min førsteprioritet er at stå vagt om det svenske postvæsen. Svenske skatteborgere skal ikke betale for et kraftigt underskud i Danmark, siger han.Fusion var en fejlMikael Damberg holder samtidig fast i, at han ikke afviser en skilsmisse med det danske postvæsen. Det har han sat sine rådgivere til at undersøge.- Jeg udelukker ikke noget alternativ. Men nu har vi en situation, som vi må vurdere, og jeg tager det meget seriøst juridisk og finansielt.Læs også:Postnord i krise: Svenskerne sender langt flere breve end osAt det danske og svenske postvæsen overhovedet fusionerede dengang, var en stor fejl, mener den svenske industriminister i dag:- Mit parti gik ikke ind for aftalen. Vi var i opposition dengang, men nu er jeg gået i gang med at undersøge og ræsonnere, hvorfor man tænkte, som man gjorde.Han kritiserer også, at en stor del af de ansatte i det danske postvæsen er ansat på tjenestemandskontrakter, der gør det meget dyrt at fyre dem og dermed omstille den danske virksomhed.OM POSTNORD•Postnord AB er holdingselskabet for en koncern, som tilbyder kommunikations- og logistikløsninger i Sverige, Danmark, Norge og Sverige. Postnord har hovedkvarter i Solna i Sverige.•Koncernen har 33.278 ansatte - for fem år siden var der over 40.000 ansatte.•I Danmark er omkring 10.000 ansat i koncernen.
Komikeren Jonatan Spang er pludselig blevet blandet ind i det svenske valg, som finder sted den 9. september. Det viser en kortlægning lavet af Orientering på P1.Årsagen er, at satireprogrammet Tæt på Sandheden på DR2 i foråret har bragt en række indslag, hvor Jonatan Spang gør grin med svenskernes politiske korrekthed og ufrie debatklima.Jeg er jo ikke på nogens hold. Jeg forsøger at holde mig fri af det, og jeg har jo ikke lavet det her for at være en del af den svenske valgkamp.Jonathan Spang, komikerOg det har fået højreradikale internettrolde til at hylde den danske komiker, til hans egen overraskelse.- Det er da selvfølgelig underligt, at det pludselig bliver så stort i det miljø, siger Jonatan Spang:- Men det er jo noget, der foregår på internettet. Det er umuligt at styre. Så lige meget om jeg synes, det er ærgerligt, eller gerne vil tage afstand, så kan jeg jo ikke. Det tog er kørt.Nationalistisk komikerDe højreradikale internet-aktivister har udråbt Jonatan Spang som en “etno-nationalistisk komiker”, der “hylder patriotisme og lederskab.”Det fremgår af internetforummet 4chan, hvor aktivister fra en række lande har fundet sammen om en kampagne for at sprede såkaldte “hatefacts” på sociale medier under den svenske valgkamp.Aktivisterne ser Sverige er en højborg for en række ting i samfundet, som de er modstandere af, bl.a. multikulturalisme og feminisme. De holdninger vil gerne nå ud til almindelige svenskere med, pakket ind i humor. Og de mener, at Jonatan Spang er perfekt til det formål, som de skriver på 4chan.Men Jonatan Spang selv vil hverken sættes i bås med dem eller nogen andre politiske fløje.- Jeg er jo ikke på nogens hold. Jeg forsøger at holde mig fri af det, og jeg har jo ikke lavet det her for at være en del af den svenske valgkamp. Men jeg må jo stå ved det, vi har gjort. Vi har gjort grin med den svenske berøringsangst, og det er jo også det, højrefløjen slår på.Læs også:Internettrolde prøver at påvirke det svenske valg med hadpropagandaHan mener også, at tingene kun kan tolkes sådan, fordi de bliver taget ud af en sammenhæng.- Det er kun folk, der har set én sketch, der tænker ‘nå, han er sådan en ræverød lejesvend, eller en eller anden neoliberal nazist’. Så snart man har set et helt program på en halv time, så ved man jo, at jeg slår i alle mulige retninger, mod alle mulige fløje, lyder det fra Jonatan Spang.Hvad er et meme?Et meme er typisk et billede med en tilhørende tekst, som kan afkodes lynhurtigt og har et budskab med et humoristisk tvist.Memes er designet til at gå viralt. Selvom mange kender memes som uskyldig sjov med billeder af fx fjollede katte, bruges memes også til grovkornet humor med fx racistiske budskaber.Men alligevel bruger aktivister på 4chan den danske komikers jokes som en del af deres digitale kampagne for at “påvirke det svenske valg gennem memes (billedjokes, red.), shitposting og deling af propaganda,” som de selv formulerer det på 4chan.En million visningerHelt konkret har de sammenklippet og sat engelske undertekster på udvalgte dele af Tæt på Sandheden, for dernæst at sprede dem via Youtube.Tilsammen er disse videoer blevet set omkring en million gange. Og det ser aktivisterne som én af deres største sejre i forhold til at påvirke valget i Sverige.Jonatan Spangs jokes er “super effektive i forhold til at ‘redpille’ svenskere,” som aktivisterne selv formulerer det på 4chan.Den røde pilleBegrebet ‘redpilling’ er særdeles populært på 4chan, hvor det typisk er et udtryk for at gøre folk mere højreradikale.Det forklarer Lars Konzack fra Informationsvidenskab på Københavns Universitet, som har fulgt 4chan i 10 år.- Begrebet stammer fra filmen The Matrix, hvor man skal vælge mellem to piller - en blå og en rød. Og hvis man tager den røde, så indser man, hvordan verden i virkeligheden hænger sammen. Og på 4chan er det som regel nogle konspirationer med en eller anden racistisk forklaring, siger Lars Konsack fra Københavns Universitet.Hvad er 4chan?•4chan er et internetforum, der har eksisteret siden 2003. En af de mest populære dele af 4chan hedder /pol/ og står for “politically incorrect”. Det forum er kendt for brugernes yderliggående og provokerende politiske synspunkter.•Desuden er 4chan kendt som et hjemsted for trolling, hate speech og ikke mindst stedet, hvor Anonymous og den digitale højrefløjsbevægelse Alt-Right er udsprunget fra.
Temperaturen steg et par grader, da den svenske popsangerinde Tove Lo torsdag eftermiddag gik på scenen som en af de første kunstnere ved dette års Northside Festival i Aarhus.For selvom tunge, grå skyer havde trængt sig på hen over Ådalen før koncerten, så fik svenskeren godt og grundigt bugt med dem, da hun sang, hoppede og dansede sig igennem sine store hits som 'Habits (Stay High)', 'Cool Girl' og 'Talking Body', så solen atter bragede ned.Særligt sangerindens optræden med sidstnævnte 'Talking Body' vakte opsigt og begejstring blandt det stort fremmødte publikum.Undervejs i sin optræden hev hun nemlig op i sin top, så hendes blottede bryster kunne ses af alle blandt publikum.Det blev hujet og klappet i Ådalen, da Tove Lo gjorde antræk til at hive op i sin top og lade sine bryster være bryster. (Foto: Frederik Højfeldt Nielsen © Dr)Selv er hun ligeglad med, hvis folk synes, det er for meget, når hun viser sin krop frem.- Det er blevet til en mere politisk ting, end jeg synes, det behøver at være. Jeg kan godt lide at have frihed til at tage trøjen af, hvis det er det, jeg har lyst til, siger hun efter sin koncert.Det er efterhånden blevet en fast del af hendes shows, at hun viser bryster.Men det var faktisk noget, der opstod ved et tilfælde.- Jeg begyndte at flashe for flere år siden. Jeg havde en top, som havde en slids ved brystet, og så faldt mit ene bryst ud ved en fejl, og alle heppede bare og flashede tilbage. Så folk synes, det var cool, og så begyndte jeg bare at gøre det til flere og flere optrædener, griner hun.Derfor kan det også gøre Tove Lo træt, hvis folk skal seksualisere hendes lille koncert-påfund.- Jeg bestemmer, hvad jeg vil gøre med min krop. Det skal jo netop ikke være seksuelt, men bare noget, jeg gør for sjov, siger hun.Se Tove Lo optræde med 'Talking Body', hvor hun gjorde oprør mod brystvortehysteri og fremviste sine bryster:Tove Lo er født og opvokset i Sverige, og det mener hun også har været med til at forme hende til den feminist, hun ikke tøver med at kalde sig selv.- Jeg tror, at jeg altid har været feminist uden at være klar over det. Men jeg blev særligt opmærksom på det, da jeg begyndte at rejse rundt og give koncerter andre steder i verden, hvor nogle af de ting, jeg sagde og gjorde, blev opfattet som provokerende.- Og jeg svarer jo bare ærligt på de spørgsmål, folk stiller i interviews, og det har aldrig været et problem hjemme i Sverige. Så ja, jeg er født feminist, siger hun.Tove Lo, der i dag er 31 år, begyndte at arbejde med musik i 2006. Men det var i 2014, hun for alvor brød igennem, da hun udgav nummeret 'Habits (Stay High)'. (Foto: Frederik Højfeldt Nielsen © Dr)En inspiration for unge kvinderDen feministiske aspekt ved Tove Los popmusik var da også noget af det, som publikum var mødt op for at få en bid af.- Hun er kvinde med stort K! Hun shakede booty og viste bryster, og hun er ikke bange for at give den gas. Det var rigtig fedt, og hun har så meget power, lyder det begejstret fra Sophie Dixen, der sammen med veninden Rosa Elmstrøm stod oppe foran scenen og hoppede og dansede hele koncerten igennem.Fra venstre: Sophie Dixen og Rosa Elmstrøm, der begge havde en fest til Tove Lo-koncerten. (Foto: Christian Mejdahl © Dr)De to fans fremhævede Tove Los evne til at ramme ungdommen på en særlig måde, som de mener, der er brug for.- Hun har beats, der passer til tiden, og tekster, der passer til os unge mennesker og alle vores følelser. Og vi trænger til nogen, der står frem, som dem de er. Og det gør hun, lyder vurderingen fra Sophie Dixen, der bliver bakket op af veninden.- Og så er det også fedt, at hun ikke bare er endnu et stankelben, der står og nejer lidt. Hun viser, at det er okay, at man har lidt på sidebenene. Hun er nutidens kvinde, og hun gør det til et ikke-problem. Det var så fedt at se, siger Rosa Elmstrøm.'Hun er overraskende god live!'Hvor mange popartister ofte får kritik for at falde igennem, når de står og skal præstere live på en scene, får Tove Lo til gengæld ros.I hvert fald hvis man spørger Maiken Plagborg, der også var at finde helt oppe foran scenen.- Hun sang overraskende godt. Nogle gange kan man godt være nervøs for, hvordan sådan nogle hits lyder live, men jeg var virkelig positivt overrasket over lyden. Og hun sørgede for at skifte mellem sine hits og de mindre kendte numre, siger hun, mens veninden Silja Saabye Due stemmer i.Fra venstre: Maiken Plagborg sammen med Silja Saabye Due, der nød koncerten på trods af, at de kun kendte Tove Los større hits. (Foto: Christian Mejdahl © Dr)- Hun er god til at være på scenen. Hun står der jo helt alene, og det var hun virkelig god til, lyder det fra Silja Saabye Due, der dog ikke bed helt på de feministiske undertoner i svenskerens optræden.- Jeg kunne se, der var nogle blandt publikum, der virkelig følte det og var fanget af det. Jeg er bare skeptisk af natur, så hun taler måske ikke til så meget i mig. Jeg behøver ikke vise bryster. Men hun får en masse med, og det er fedt nok, griner hun.'Disco Tits' var blandt andre et af de numre, der fik sat gang i publikums dansefødder. Se Tove Los optræden fra koncerten her:
”Det er nu en officielt accepteret sandhed, at udlændinge ikke har nogen plads i Danmark”.Sådan lyder en af sætningerne i en kronik, som den danske forfatter og debattør Carsten Jensen har skrevet for den svenske avis Dagens Nyheter forud for det svenske Riksdagsvalg i næste uge.Carsten Jensens kronik, som er den første i en serie på i alt tre, bærer overskriften ”Lær af os danskere – kapituler ikke overfor Sverigedemokraterna”, og her advarer den danske forfatter mod danske tilstande, hvor regeringsbærende partier som Socialdemokratiet og Venstre ifølge Carsten Jensen er stormet i favnen på Dansk Folkeparti og er faldet til den højrepopulistiske pat.- Partiets (DF’s, red.) fremgang er reelt et vidnesbyrd om noget helt andet end dets egen gennemslagskraft. Nemlig en dyb krise for midterpartierne, som i ængstelig opportunisme giver populisterne en plads, som de aldrig kunne have fået af egen kraft, skriver Carsten Jensen.- Her findes en vigtig lektie for Sverige: Sverigedemokraterna kommer aldrig til magten, med mindre midterpartierne kapitulerer, skriver forfatteren med henvisning til Dansk Folkepartis svenske søsterparti, der i meningsmålinger står til et godt valg.Læs også:Podcast: 'Sverige er tabt, og Danmark må ikke ende som dem'Venstre: Han udelader helt fundamentale sandhederDet er ingen hemmelighed, at Carsten Jensen i årevis har været fundamentalt uenig i den udlændinge- og integrationspolitik, partierne i blå blok samt Socialdemokratiet har ført i de seneste år.Men Carsten Jensens kronik vækker alligevel opsigt hos Venstres udlændingeordfører, Marcus Knuth.Knuth siger, at han respekterer Jensens holdninger og uenighed, men Venstre-manden mener til gengæld, at den danske forfatter og debattør har et særligt ansvar, når han beskriver dansk udlændingepolitik i en udenlandsk avis, hvor læserne ikke nødvendigvis har fulgt den danske udlændingedebat synderligt nøje og dermed ikke har grundlag for at sætte Jensens skriverier ind i en sammenhæng.- Han udelader helt fundamentale sandheder og kommer mere bare med et ideologisk surt opstød, som jeg ser det, siger Marcus Knuth.Som dansk meningsdanner og debattør har man en særlig forpligtelse til at referere samfundsforhold i Danmark nuanceret, når man beskriver dem for et udenlandsk publikum, mener Venstre-ordføreren.- Han har i hvert fald en forpligtelse til at belyse de basale fakta, såsom det massive fald i antallet af asylansøgere, vi har, og at vi slet ikke har de kriminalitets- integrationsproblemer som Sverige har. Det skøjter han fuldstændig hen over, siger Marcus Knuth.- Nu er han jo et kendt navn i den danske debat. Det ved jeg ikke, om han er i Sverige, men hvis de ser det som den eneste måde, tingene er udlagt på, så er det et meget, meget skævt billede, han tegner af udviklingen i Danmark. Så kan man være enig eller uenig i politikken, men han belyser ikke situationen på nogen som helst objektiv måde, siger han.’Decideret forkert udlægning af vores politik’Særligt Carsten Jensens formulering om, at det i dag er en ”officielt accepteret sandhed, at udlændinge ikke har nogen plads i Danmark” falder Venstres udlændingeordfører for brystet.- Det er præcis den slags formuleringer, der gør det her til et helt skævt indlæg, siger Marcus Knuth.- Vi vil gerne være åbne for de udlændinge, der bidrager, og lukket for dem, som ikke gør. Hvor han jo bare slår det hele sammen og siger, at Danmark er lukket for udlændinge. Det er jo en decideret forkert udlægning af vores politik, siger han.Når du udtaler dig i danske medier om det svenske valg og tilstandene i Sverige, har du så ikke samme tendens, du beskylder Carsten Jensen for at have, med at udelade en masse ting og bare promovere dine egne holdninger?- Det er der, hvor jeg siger, at man på den ene side selvfølgelig skal holde fast i fakta. Og jeg lægger jo ikke skjul på, hvor mange asylansøgere, der er kommet til Danmark versus Sverige eller kriminalitetsrater og så videre. Det er jo det han gør.- Så er der den politiske løsning. Der kan man godt være uenig. Jeg siger selvfølgelig, hvad jeg mener er rigtigt, og det kan godt være, at han mener noget andet. Men det ikke at forholde sig til de basale fakta i forhold til udfordringerne i Sverige, som vi slet ikke i samme omfang har i Danmark, det omgår han fuldstændig, og det er ikke fair, siger Marcus Knuth.Læs også:Svenske medier opruster i kampen mod falske nyheder op til valgetTesfaye: Tre-fire-fem direkte usandhederOgså Socialdemokratiets udlændingeordfører, Mattias Tesfaye, er lettere rystet over Carsten Jensens kronik i Dagens Nyheter.Mattias Tesfaye mener, at Carsten Jensen klarer tjansen som politisk analytiker markant ringere end jobbet som skønlitterær forfatter.- Jeg læser de fleste af hans bøger og synes, at han skriver rigtig godt. Men når jeg læser et indlæg som det her, så kan jeg slet ikke genkende det samfund, jeg selv bor i og er politiker, siger Mattias Tesfaye.- Det er ikke rigtigt, at danske medier bare er følgagtige overfor Dansk Folkeparti, og jeg synes heller ikke, det er rigtigt, at det bare er en vedtaget sandhed i Danmark, at der ikke er plads til udlændinge. Og så er der en tre-fire-fem direkte usandheder omkring det danske socialdemokrati, siger han.Tesfaye henviser med udtalelsen om ”de direkte usandheder” til en passage i kronikken, hvor Carsten Jensen blandt andet konstaterer, at Socialdemokratiet er med til at holde hånden under udlændingeminister Inger Støjberg, når hun begår (V) ”endnu et lovbrud”, og at socialdemokraterne er enige i, at indvandrere med ikke-vestlig baggrund ”aldrig skal kunne regnes som rigtige danskere”.- Det bliver jeg selvfølgelig lidt træt af at læse, for jeg ved, at den danske udlændingepolitik er en vigtig del af den svenske valgkamp, og jeg synes, vi har en forpligtelse om at fortælle – bare nogenlunde – sandheden, når vi fortæller om vores land i et andet lands medier, sige Mattias Tesfaye.Har Carsten Jensen ikke bare helt ret, når han skriver, at I socialdemokrater er løbet i favnen på DF og har omfavnet højrepopulismen?- Jamen, jeg synes ikke, det er rigtigt. Nu laver vi det her interview, mens jeg sidder i min bil i Albertslund. Det var en af de socialdemokratiske kommuner, som op igennem 80’erne og 90’erne – før der overhovedet var nogen, der havde tænkt på Dansk Folkeparti – påpegede nogle af de udfordringer, der var ved indvandringen og fx foreslog at sprede indvandrere ud til alle danske kommuner, så nye flygtninge ikke kun fik anvist boliger i nogle få kommuner på den københavnske vestegn og i storbyerne. Og det er jo den politik, der er blevet til hele landets politik, siger Mattias Tesfaye.- Det er meget gammel, socialdemokratisk politik, der er blevet gennemført. Jeg vil snarere sige, at vores parti har fundet tilbage til rødderne, og det er i virkeligheden også det, som det svenske socialdemokrati har været i gang med i de seneste par år, siger han.Læs også:Carsten Jensen elsker at kaste sten: Her er 4 bøger der har ramt ham selv - og en sang han haderCarsten Jensen: Samfundspligt at udstille deroutenCarsten Jensen afviser kritikken fra de to udlændingeordførere.Forfatteren mener ikke, at han har nogen ”som helt forpligtelse til, når jeg skriver i udlandet, andet end at sige min mening om, hvad der sker i Danmark”.- Jeg er ikke Danmarks ambassadør, og det er med en følelse af pligt, at jeg i udenlandske aviser – jeg har også gjort det i Le Monde, hvor jeg har skrevet om det danske socialdemokratis deroute – viser, hvor galt det kan gå, når man opportunistisk begynder at tale den yderste højrefløj efter munden, siger Carsten Jensen.- Jeg anser det nærmest for en samfundspligt i disse år at udstille Danmarks deroute, siger han.Han forklarer, at han af Dagens Nyheter, som han i en årrække har skrevet kronikker for, er blevet bedt om at skrive tre kronikker frem mod det svenske Riksdagsvalg søndag 9. september, og de har alle fokus på den danske udlændingepolitik.Carsten Jensen vil med egne ord bruge Danmark og det danske socialdemokrati som et ”advarende eksempel på, hvad der kan ske, hvis man kommer til at ligge under for taktisk-opportunistiske hensyn til det populistiske højre”.Sverige og det svenske socialdemokrati har ifølge Carsten Jensen stadig en mulighed for at ”undgå den danske vej”.- Hvis vi taler om det svenske socialdemokrati, så består min advarsel af seks ord: Bliv aldrig som de danske socialdemokrater. Fremgang, ja, bare noget så beskedent som stagnation i vælgertilbagegangen, kan også betales for dyrt, siger Carsten Jensen.

Man kan ikke skrive ’juli’ uden ’jul’. Derfor kan DR allerede nu løfte sløret for, hvilke julekalendere, du og resten af familien kan se i december.På DR1 kan du få et glædeligt gensyn med ’Julestjerner’, som blev sendt for første gang i 2012, og overraskende nok er i 25 afsnit. Michael Wikke og Steen Rasmussens juleeventyr handler om 13-årige Sus, der sammen med familien må flytte fra højhuset i Brøndbyøster.Heldigvis tilsmiler julelykken familien, der arver grandonkel Julius’ gartneri i landsbyen Brorfelde. På toppen af den smukke Brorfelde bakke ligger det nedlagte Observatorium, som engang var førende i landet. Men fremtiden er usikker. Hele området skal sælges, og den lokale grusgrevinde Vera Grus er meget interesseret i at overtage alt og udvide sin i forvejen imponerende grusgrav.’Julestjerner’ har blandt andet Rasmus Bjerg, Martine Hjejle og Szhirley på rollelisten. Hvert andet år genudsender DR årets julekalender, mens der optages en ny til året efter.Læs også:VIDEO: Hvornår var det nu, DR sendte hvilken julekalender?Julekalender på svenskDe barnlige sjæle kan på DR Ramasjang se den svenske ’Storm på Stillevænget’, mens DR Ultra viser SVT’s ’Jagten på tidskrystallen’.’Jagten på tidskrystallen’ er et science fiction-eventyr, der tager afsæt i bogtrilogien ’Spejlendes hemmelighed’ af Erika Wallin. Julekalenderen handler om tre børn, der må rejse til universets centrum for at forhindre onde kræfter i at stoppe tiden, hvilket vil medføre, at det aldrig bliver jul igen.Derudover sender DR Ultra ni nye juleepisoder af fiktionsserien ’Klassen’ hver tirsdag til torsdag op til jul.Læs også:DR’s julekalender kommer på slot- For tredje år i træk tager den populære fiktionsserie fat i dilemmaer i forbindelse med julen og dét at trives med at gå i skole, siger Jonas Kryger Hansen, der er redaktør hos DR Ramasjang og Ultra.Alle julekalendere kan traditionen tro følges i december.

Sara Danius forlader posten som permanent sekretær i Det Svenske Akademi, der hvert år uddeler Nobelprisen i litteratur.Det samme gør Katarina Frostenson, der er digter og valgt til medlem af akademiet på livstid.Katarina Frostenson har de seneste måneder splittet akademiet, fordi der er blevet rettet alvorlige anklager mod hendes mand om seksuelle krænkelser.Læs også:Sexskandale i Nobel-land: Politianmeldelse og fratrædelser ryster Det Svenske AkademiManden, der i svenske medier bliver omtalt som ”kulturprofilen”, har ifølge anklagerne udsat andre medlemmers døtre og hustruer for uønsket intimitet og upassende behandling. Han afviser selv alle beskyldninger.Søndag bekræftede politiet i Stockholm, at man havde modtaget en anmeldelse ”mod en person med tilknytning til akademiet”.Det Svenske AkademiDet Svenske Akademi blev stiftet i 1786, er Sveriges fornemmeste kulturinstitution. Akademiet er kendt verden over som den institution, der hvert år beslutter, hvem der skal have nobelprisen i litteratur.Nobelprisen i litteratur har været Det Svenske Akademis ansvar, siden den i 1901 blev overrakt for første gang.Siden efteråret har flere medlemmer fratrådt deres stillinger i protest mod akademiets håndtering af sexskandalen. Blandt andet har der været afholdt afstemninger om, hvorvidt Katarina Frostenson skulle forlade akademiet, hvorefter tre medlemmer i fredags i protest forlod det, der omtales som Sveriges fornemmeste kulturinstitution.Dermed står syv af akademiets i alt 18 pladser nu tomme.Sara Danius, der var valgt til at mægle i den interne konflikt, vil ikke komme nærmere ind på, om der har været en afstemning forud for hendes fratrædelse fra posten.- Jeg kan ikke komme ind på det, det er fortroligt. Det er akademiets vilje, og jeg retter mig efter den, siger hun til TT og tilføjer, at hun ellers gerne ville være blevet.Hun fratræder sin post med øjeblikkelig virkning.I weekenden modtog Sara Danius en invitation til det kongelige Drottningholm Slot, hvor hun skulle foretræde for den svenske konge, Carl Gustav.Grundet sagens mediebevågenhed krævede kongen en redegørelse for forløbet.Kong Carl Gustav er protektor for Det Svenske Akademi, og han overvejer ifølge en pressemeddelelse at gribe ind i sagen.- På baggrund af udviklingen vil jeg overveje behovet for supplerende indgreb, herunder retten til at trække sig tilbage, skriver han.Læs også:Kongeligt indgreb kan være på vej mod svensk Nobel-institutionOgså den svenske statsminister Stefan Löfven beklagede torsdag sagen.- Det er en meget vigtig sag for Sverige, og derfor er det vigtigt, at denne institution fungerer, sagde han til SVT Nyheter.
Med dagens nye rejsevejledninger, hvor også Holland, Østrig, Schweiz og Portugal er farvet orange, så frarådes ikke-nødvendige rejser til størstedelen af Europa.Mens flere lande markeres som orange på kortet i takt med, at smitten stiger, så nærmer efterårsferien sig.Derfor er der nok mange, der overvejer, om de kan komme på ferie uden for landets grænser i uge 42.DR Nyheder har taget et temperaturtjek på danskernes 10 yndlingsrejsemål i 2019 og set på, hvordan smittetrykket er i disse lande lige nu.Gule og orange lande•Hvis et land har mere end 30 smittede per 100.000 indbyggere, så markeres landet som orange, og Udenrigsministeriet fraråder alle ikke-nødvendige rejser til landet.•Hvis et land derimod har under 20 smittede per 100.000 indbygger, er der ingen forbehold i rejsevejledningerne.1Spanien: OrangeSpanien har det højeste smittetal i Europa på 144 per 100.000 indbygger. (Foto: Rafael Marchante © Scanpix)Spanien var i 2019 det land, som klart flest danskere valgte at rejse til på ferie. Du bør dog kraftigt overveje, om du skal tage dertil lige nu.Den yndede solferiedestination er nemlig på listen over de lande, som Udenrigministeriet fraråder alle ikke-nødvendige rejser til.Lige nu har Spanien et smittetal på 144, og det er det højeste smittetal i Europa. Det er næsten fem gange mere end grænsen for, hvornår et land ifølge Danmark ender på listen over ikke-nødvendige rejsemål.Det betyder, at udsigten til den spanske sol lige nu er lang, da smittetallet skal under 20 for at rejsevejledningerne åbner for indrejse til Spanien igen.Hvis du alligevel beslutter dig for at flyve til Spanien, er der internt i landet ingen rejserestriktioner, og det er ikke et krav at kunne vise en COVID-19 test.2Tyskland: GulBrandenburger Tor i Berlin, Tyskland. Her kan du rejse til uden at bryde dig mod rejsevejledningerne. (Foto: JOHN MacDougall © Scanpix)På en andenplads over de mest populære rejsemål sidste år ligger Tyskland.I nabolandet har de et smittetal på 11, og du kan derfor lige nu uden rejsevejledningerne på nakken krydse grænsen.Udenrigsministeriet skriver dog, at man som rejsende bør være ekstra forsigtig, hvis man tager turen syd på. Det skal man selvfølgelig være for at begrænse corona smitten mest muligt.Tyskland kræver, at turister fra lande med et smittetal over 50 per 100.000 indbyggere går i to-ugers karantæne. Det er dog ikke aktuelt for Danmark lige nu med et smittetal på 29.3Italien: GulBjergene ved Gardasøen i Italien. Her er smittetallet kun på 15, så landet er markeret som gult i rejsevejledningerne. (Foto: CLAUS BECH ANDERSEN © Scanpix)Den sidste plads på podiet gik i 2019 til Italien.Og drømmene om en efterårsferie i Italien er stadig indenfor rækkevidde, da smittetallet lige nu ligger på 16. Det betyder altså, at der er et godt stykke vej før landet kommer på Udenrigsministeriets orange liste.Derfor slipper de danske turister med en påmindelse fra Udenrigsministeriet om 'at være ekstra forsigtig ved indrejse'.4Grækenland: GulDanskerne er vilde med Grækenland som feriemål. Og du kan stadig rejse dertil ifølge Udenrigsministeriets rejsevejledninger. (Foto: BENT MIDSTRUP © Scanpix)I 2019 endte Grækenland akkurat uden for medaljerækken og måtte tage sig til takke med den kedelige fjerdeplads.Men løbet for en medalje i 2020 er ikke kørt endnu, da der lige nu ikke er nogle restriktioner om en græsk ferie. Smittetallet er 15, og det skal derfor fordobles for at blive markeret som orange hos Udenrigsministeriet.Ved indrejse skal du blandt andet være opmærksom på, at der foretages COVID-19 stikprøvekontrol, og en positiv test kan sende dig i 14 dages karantæne.5Norge: GulOverblik over Trysil i Norge. Her er smittetallet på 13, og du kan ifølge danske rejsevejledninger godt rejse til Norge. (Foto: BRIAN RASMUSSEN © Scanpix)Vores nordlige nabo endte i top fem over populære lande at rejse til i 2019.Norges smittetal er lige nu 13, og ifølge danske rejsevejledninger er der altså ikke noget til hinder for en tur nord på.Til gengæld har Norge ti dages indrejsekarantæne for alle indrejsende fra Region Hovedstaden, Region Midtjylland, Region Syddanmark og Færøerne.Rejser du fra en lufthavn i et karantænepligtigt område, for eksempel Kastrup Lufthavn eller Billund Lufthavn, vil du også ende ti dage i karantæne uanset bopæl.Ifølge Udenrigsministeriet ventes det dog, at Norge fra på lørdag indfører krav om karantæne for rejsende fra hele Danmark inklusiv Færørene. Det gælder ikke rejsende fra Grønland.6Frankrig: OrangeIfølge rejsevejledningerne til Frankrig skal du fortsat se touren hjemme fra sofaen. Smittetallet er nemlig så højt, at alle ikke-nødvendige rejser frarådes. (Foto: BENOIT TESSIER © Scanpix)Frankrig var sidste år i top ti over mest populære rejsemål for danske turister.Men i år ser det ikke ud til, at rejselysten til Frankrig kan blive stillet, hvis det står til de danske rejsevejledninger.Smittetallet er på 86 og indtager en andenplads for højeste smittetal i EU- og EØS-lande. Derfor er landet orange, og Udenrigsministeriet fraråder i øjeblikket alle ikke-nødvendige rejser dertil.Der er ingen karantæneregler for indrejse i Frankrig ifølge den danske ambassade i Paris.7Sverige: GulDu kan tage turen over Øresundsbroen og hoppe i vandet et sted i Sverige. Smittetallet er nemlig under 30, og rejsevejledninger anbefaler dig blot at være forsigtig. (Foto: TT News Agency © Scanpix)Landet, som Danmark er forbundet med via en motorvej over og under Øresund, var også på listen over populære rejsemål i 2019.På baggrund af Sveriges smittetal på 15 er landet i danske rejsevejledninger markeret gult, og der opfordres til blot at være forsigtig ved indrejse.Der er fra svensk side ikke indført indrejseforbud for danskere.Tre gode råd før din rejseHold dig opdateret om lokale restriktioner forud for din rejse. Rejser du gennem andre lande, bør du også orientere dig om lokale restriktioner her.Undersøg, om din rejseforsikring dækker dine behov.Undersøg reglerne for ombooking og refundering.8Tyrkiet: OrangeAlle ikke-nødvendige rejser frarådes til Tyrkiet. (Foto: Kristoffer Juel Poulsen © Scanpix)Alle ikke-nødvendige rejser frarådes til orange-markerede Tyrkiet.Landet er hverken en del af EU eller EØS, og det bliver derfor slet ikke overvejet lige nu, om rejsevejledningen skal ændres til trods for, at smittetallet ikke er ret højt i landet.Hvis du alligevel ender i en tyrkisk lufthavn, skal du udfylde et skema med personlige kontaktoplysninger og underskrive en erklæring om eventuelle symptomer.9USA: OrangeAlle ikke-nødvendige rejser frarådes til USA. (Foto: GARY CAMERON © Scanpix)Det store land mod vest sneg sig også i top ti hos rejselystne danskere i 2019.USA har været hårdt ramt af corona og er et af de lande i verden med flest registrerede smittede. Alle ikke-nødvendige rejser frarådes til hele landet uden undtagelser.Ligesom Tyrkiet er landet hverken en del af EU eller EØS, og det bliver derfor slet ikke overvejet lige nu, om rejsevejledningen skal ændres.Og hvis du mod rejsevejledningernes anbefalinger alligevel får lyst til en tur over Atlanten, er det slet ikke muligt at rejse ind i USA.Landet har nemlig indført indrejseforbud, hvis du de seneste 14 dage, inden indrejse har opholdt dig i Schengen-området, som Danmark er en del af.10Portugal: OrangeRejser til Portugal kan ifølge rejsevejledningerne stadig lade sig gøre med forsigtighed. (Foto: LEIF POULSEN © Scanpix)Sidste år indtog landet en sidsteplads i den top ti, der viser, hvilke lande danskere foretrak at rejse til i 2019.Men netop i dag har rejsevejledningernes farve for landet ændret sig fra gul til orange, og det betyder, at alle ikke-nødvendige rejser til landet frarådes.Smittetallet er nemlig på 32 per 100.000 indbyggere.Der er ifølge den danske ambassade i Lissabon ikke indført nogle rejserestriktioner fra Portugal for indrejse fra EU-lande. Restriktioner kan dog blive ændret med meget kort varsel, så hold dig løbende opdateret, lyder rådet fra Udenrigsministeriet.
Den amerikanske rapper A$AP Rocky tilbragte en stor del af sommeren i et arresthus i Sverige. Her var han varetægtsfængslet i en sag om vold.Nu - fem måneder senere - vil A$AP Rocky tilbage til det svenske fængselssystem. Ikke for at lade sig frihedsberøve, men derimod for at spille koncert. Det skriver avisen Expressen.Den amerikanske rapper håber at få lov at optræde i Kronobergsfængslet - alternativt et andet fængsel i nærheden af den svenske hovedstad, Stockholm.ASAP blev kendt skyldig i vold begået mod en 19-årig mand i Stockholm. (Foto: TT News Agency © Scanpix)Han har derfor via sine juridiske rådgivere sendt en ansøgning til kriminalforsorgen i Sverige om at få lov at optræde på en af dens anstalter.Efter en måneds varetægtsfængsling i netop Kronoberg blev A$AP Rocky løsladt i begyndelsen af august. Senere blev han kendt skyldig i vold begået mod en 19-årig mand i Stockholm tidligere på sommeren.Dog slap han for at skulle i fængsel igen, da han fik en betinget fængselsstraf.- Han tænker på, om der er mulighed for, at han kan optræde for de indsatte i fængslet Kronoberg eller et andet fængsel eller en anden anstalt i Stockholmsområdet, står der i ansøgningen ifølge Expressen.Læs også:A$AP Rocky giver koncert i Sverige efter voldsdomPlanlagt koncert i GlobenLederen af Kronoberg, Fredrik Wallin, har tidligere sagt til nyhedsbureauet TT, at der ikke er noget til hinder for, at den amerikanske rapstjerne kan optræde i det fængsel, hvor han selv har siddet fængslet.Men beslutningen ligger hos kriminalforsorgen i Sverige. Og her skal man handle hurtigt, for A$AP Rocky vil gerne spille koncert i et af Stockholms fængsler enten 11. eller 12. december.I forvejen har han planlagt en koncert på i den store arena Globen 11. december.Kriminalforsorgen bekræfter over for Expressen, at den har modtaget A$AP Rockys ansøgning og lover så hurtigt som muligt at tage stilling til den.A$AP Rockys borgerlige navn er Rakim Mayers. Foruden ham blev to af hans venner dømt for vold ved byretten i Stockholm i august.Sagen vakte opsigt. Ikke mindst fordi USA's præsident, Donald Trump, blandede sig og opfordrede Sveriges statsminister, Stefan Löfven, til at løslade A$AP Rocky, mens han endnu var varetægtsfængslet./ritzau/
Søges: 100 civile paskontrollører med gode sproglige og kulturelle evner.Sådan lyder et jobopslag, som det svenske grænsepoliti barsler med, skriver det svenske nyhedsbureau TT.Presset på svensk politi er nemlig forøget, siden Sverige i sidste uge valgte at droppe identifikationskontrollerne og i stedet skrue op for den almindelige kontrol af landets grænser.Læs også:Sverige dropper identitetskontrollen til Danmark- Vi søger kvalificerede mennesker - gerne med gode sproglige og kulturelle færdigheder. Der er også nogle formelle uddannelseskrav og krav om en ren straffeattest, siger Patrik Engström, der er chef for Sveriges grænsepolitisektion, til det svenske nyhedsbureau.Svensk regering kræver mere kontrolDet var tirsdag i sidste uge, at Sveriges indenrigsminister, Anders Ygeman, og infrastrukturminister Anna Johansson ved et pressemøde meddelte, at Sverige dropper identitetskontrollen på tog, bus og færger fra Danmark, men samtidig intensiverer den generelle grænsekontrol.Kravet fra den svenske regering til politiet er klart: Grænsekontrollerne skal foretages for noget nær hundrede procent af alle rejsende resten af året ud, skriver TT.Kravet har betydet, at politiet torsdag har taget beslutningen om at styrke kontrollerne ved Øresundsbroen og havnen i Helsingborg.Ifølge Patrik Engström er der dog visse begrænsninger ved at bruge civile kontrollører.- En politiuddannet har flere beføjelser, når det kommer til at anvende vold og magt, hvis det er nødvendigt. Men vi anvender civile paskontrollører som et supplement til politiuddannet personale, siger han.Aftale om "rullende kontroller" på isEn konsekvens af personalemanglen hos det svenske grænsepoliti er samtidig, at politiet nu vælger at droppe paskontroller ombord på rullende øresundstog med kurs mod Sverige.Det er ellers en aftale, som Sverige har fået forhandlet på plads med Danmark for at imødekomme de forsinkelsesgener, som identifikations- og grænsekontrollerne har betydet for pendlere, der hver dag krydser broen.Læs også:Sverige og Danmark enige om paskontrol i tog over ØresundI stedet kan pendlerne se frem til, at svensk politi i fremtiden vil være ekstra grundige med paskontrollen.- Det er rigtig svært at sige, hvornår det her kommer til at kunne mærkes. Vores målsætning er at have mandskab på plads så snart som muligt, siger Patrik Engström til TT.Den svenske avis Sydsvenskan har tidligere beskrevet, at rejsetiden fra Malmø til Københavns Hovedbanegård er 35 minutter. Men den anden vej, hvor der er grænsekontrol, tager turen ifølge Sydsvenskan 57 minutter.
Den 28. februar i år markerede 32-årsdagen for skuddrabet på den svenske statsminister Olof Palme.Mordet er aldrig blevet opklaret, men nu hævder det svenske medie Filter, at de har udpeget den mest sandsynlige gerningsmand. Det skriver både SVT og Expressen.Ifølge Filters journalister Thomas Petterson og Mattias Görranson, som har arbejdet på historien i flere år, er den mest sandsynlige gerningsmand et af politiets hovedvidner i sagen.Han var en af de første personer, som politiet talte med på gerningsstedet og blev hurtigt renset for mistanke.Men det var en fejl, udtaler journalisten Mattias Görranson fra Filter til SVT.Læs også:Svensk politi har måske fundet Olof Palmes mordvåbenDen udpegede mand, som døde i 2004, skulle ifølge Filter have været Palme-fjendtlig og bevæget sig i kredse, hvor man havde adgang til skydevåben.Han skulle også have en hidtil uopdaget evne til at betjene våben, som han har fået gennem et medlemskab af en skydeklub, lyder det.- Alle tilgængelige fakta taler for, at det er ham, siger Mattias Göransson til SVT.Ingen kommentarJournalisterne har overleveret deres researchmateriale til Palmegruppen, som er de efterforskere, der fortsat er i gang med at udrede drabet på Olof Palme.Ifølge SVT har gruppen vist stor interesse for den udpegede mand.Læs også:30-året for Palmemordet: Sådan mistede Sverige sin uskyldChefanklager Krister Petterson vil dog ikke kommentere på de nye oplysninger, men bekræfter, at den pågældende mand hele tiden har været en del af politiets efterforskning. Det siger han til SVT.- Han er en person, der er involveret i efterforskningen. Han har været det fra begyndelsen. Og hvordan vi vurderer ham, eller hvilke handlinger, vi har noteret om ham, er ikke noget jeg vil kommentere på, siger Krister Petersson, som overtog som efterforskningsleder for lidt over et år siden.Læs også:Krister Petterson skal lede jagten på Palmes morderMORDET PÅ OLOF PALME•Olof Palme blev født i 1927 og var socialdemokratisk statsminister fra 1969 til 1976 og igen fra 1982 frem til sin død den 28. februar 1986.•Han blev sent om aftenen den 28. februar 1986 skudt på klos hold midt i Stockholm efter en biograftur med hustruen Lisbet og blev ved ankomsten til sygehuset erklæret for død.•Efter omfattende kritik af opklaringsarbejdet pågreb politiet den tidligere drabsdømte misbruger, Christer Pettersson, der i 1988 blev dømt til livstid for mordet i byretten. I 1989 blev han dog frikendt af landsretten på grund af manglende beviser.•I 2016 får krimiforfatter og kriminolog Leif GW Persson anonymt tilsendt en revolver som mistænkes for at være drabsvåbnet. Politiets undersøgelse afkræfter dog teorien.•Gennem årene har hele 130 personer erklæret sig skyldige i mordet. Mistanken har i årenes løb været rettet mod bl.a. den amerikanske efterretningstjeneste CIA, det tidligere apartheidstyre i Sydafrika, sikkerhedspolitiet i Jugoslavien og en hemmelig forsamling af svenske politifolk med nazisympatier og had til Palme.•Efter 32 år er sagen stadig uopklaret.
Den svenske erhvervsmand Hans Rausing er død, 93 år. Han døde natten til fredag i sit hjem i England, meddeler familien.Hans Rausing er tidligere direktør og bestyrelsesformand i familievirksomheden Tetra Pak, der blev grundlagt af hans forældre i 1944.Hans Rausing og hans bror, Gad Rausing, arvede Tetra Pak i 1983, da deres far døde. Omkring samtidig flyttede Hans Rausing til Storbritannien for at undgå de høje svenske skatter.Hans solgte i 1995 sin andel af virksomheden til Gad. Han menes at have fået syv milliarder dollar for salget, skriver tidsskriftet Forbes. I forbindelse med salget blev virksomheden omdøbt til Tetra Laval.Gad Rausing døde i januar 2000.En af Sveriges rigeste familierRausing-familien regnes som en af både Sveriges og Storbritanniens rigeste familier. Familiens samlede formue opgøres af Forbes til 12 milliarder dollar, hvilket svarer til 81 milliarder kroner.Her ses fra venstre broderen Gad Rausing, faderen Ruben Rausing, broderen Rolf Ignell og Hans Rausing. (Foto: SCANPIX © Scanpix)Familiens store rigdom gjorde dem også til et mål for kriminelle grupper.I 1985 havde tre danskere - to kvinder og en mand - med tilknytning til Blekingegade-banden planlagt at afpresse Gad Rausing for 25 millioner dollar ved at bortføre og forlange løsepenge for hans yngste søn, Jörn Rausing.Selv om Rausing-familien hører blandt de rigeste i både Sverige og Storbritannien, har størstedelen af klanen holdt lav profil i offentligheden.En undtagelse er dog Hans Rausings søn, Hans Kristian Rausing, der har været hovedperson i flere skandaler omhandlende narkotikamisbrug og hustruen Eva Rausings død./ritzau/TT
Den svenske storkriminelle Clark Olofsson kan trods en udvisningsdom vende tilbage til Sverige, når han inden længe bliver sat på fri fod efter en årrække bag tremmer.Olofsson, der i dag hedder Daniel Demuynck, har nemlig fået sit svenske statsborgerskab tilbage, skriver det svenske medie Expressen.Det opgav han ellers tilbage i 1996 i forbindelse med, at han blev belgisk statsborger. Det bliver han i øvrigt ved med at være.Læs også:Clark Olofsson fik stadfæstet dom på 14 års fængsel- Det stemmer, at han har fået sit statsborgerskab tilbage, siger advokat Peter Althin ifølge Expressen.Statsborgerskabet fik han tilbage, kort efter at han i februar fyldte 70 år. Det var muligt, fordi Sverige har indført muligheden for dobbelt statsborgerskab.Bankrøveri, narkokriminalitet og drabsforsøgDen lovændring åbner samtidig for, at personer, som tidligere har frasagt et svensk statsborgerskab for at blive statsborgere andetsteds, kan blive svenskere igen.Clark Olofsson har over årene afsonet en lang række domme for bankrøverier, narkokriminalitet og drabsforsøg, men han blev især kendt, da en bankrøver i 1973 tog flere gidsler i en bank i Stockholm og krævede Olofsson løsladt.Han er også velkendt i fængselssystemet på denne side af Øresund.Læs også:Clark Olofsson afhøres om Palme-mordHan blev i 2004 straffet med 14 års fængsel for indsmugling af amfetamin ved Østre Landsret. Det var dengang en af de hårdeste narkostraffe herhjemme.I den seneste sag blev han anholdt i Sverige i 2008 og fik året efter en dom på 14 års fængsel. I den indgik fem år, som han ved prøveløsladelse fra den danske dom manglede at afsone.I samme forbindelse blev han også udvist af Sverige med indrejseforbud for bestandigt. Det kunne man gøre, fordi han på papiret var belgier.I november forlod han sit svenske fængsel og blev overført til et fængsel i Belgien. Her står han til at blive prøveløsladt til november.Med sit svenske statsborgerskab i baghånden kan Olofsson ifølge Expressen vende tilbage til Sverige og gøre krav på sociale ydelser såsom folkepension.Myndighederne oplyser til mediet, at Olofsson er berettiget til en månedlig folkepension på 5230 svenske kroner før skat./ritzau/
To svenske mænd blev tidligere i dag sigtet i sagen om eksplosionen ved Skattestyrelsen i sidste uge, og det har givet anledning til nye overvejelser hos Statsminister Mette Frederiksen (S).Hun og regeringen vil gå i gang med at undersøge, hvordan grænsen mod Sverige kan sikres endnu bedre.Det oplyser hun sammen med justitsminister Nick Hækkerup på et pressemøde om eksplosions-sagerne.- Vi går i gang med at undersøge, hvordan vi kan beskytte grænsen på en bedre og klogere måde, siger statsministeren og tilføjer:- Den dansk-svenske grænse har vores fulde opmærksomhed lige nu.Læs også:22-årig anholdt i sag om bombesprængning: 'Han venter i arresten på at blive udleveret'Link til SverigeStatsministeren eller justitsministeren vil ikke kommentere, om man mistænker, at angrebene er banderelaterede, men siger dog, at det er tydeligt, at der er en forbindelse til Sverige.- Der er jo et link til Sverige. Det kan vi jo også se på det, som svenskerne har kommunikeret i dag. Det skal ikke være sådan, at man kan rejse fra Sverige til Danmark og placere dynamit i København. Men vi har jo også problemer herhjemme. Vi ønsker i den her regering, at politiet har adgang til de værktøjer, som de måtte efterspørge, siger statsminister Mette FrederiksenGrænsen til Sverige er allerede i dag sikret med tjek af id-papirer, men der skal også indføres kontrol fra Sverige til Danmark, siger Mette Frederiksen.- Målet er de kriminelle - det er ikke de mange pendlere eller folk, der rejser på kryds og tværs, siger hun.Flere redskaber til politietTiltaget om bedre grænsekontrol er en del af et ønske om at give politiet flere redskaber til at efterforske kriminalitet.- De knokler derude lige nu døgnet rundt. Det har krævet rigtig meget af politiet, og vi er derfor kommet til den konklusion, at vi skal give politiet flere midler i form af flere redskaber til at stoppe denne form for kriminalitet, siger statsminister Mette Frederiksen.Hun fremhæver blandt andet, at videomaterialet fra eksplosionen ved nærpolitistationen på Nørrebro var "grynet". Det skal der ændres på, siger Nick Hækkerup.- Øget tv-overvågning er et helt afgørende redskab, når politiet skal opklare den her type forbrydelser, siger justitsministeren.- Vi vil derfor komme med forslag til, hvordan vi kan øge politiets adgang til øget tv-overvågning, siger Nick Hækkerup og anerkender, at den type forslag vil udløse principielle debatter om den type overvågning.Efter eksplosionen ved Skattestyrelsen var ruder smadret på Østerbro, København. (Foto: Arthur J. Cammelbeeck © Arthur J. Cammelbeeck)To mænd sigtetSvensk politi hjalp i går deres danske kolleger med at anholde en 22-årig mand i sagen om den kraftige bombesprængning ved Skattestyrelsen tirsdag i sidste uge.Ifølge DR Nyheders oplysninger bor den 22-årige med sine forældre i en forstad til Malmø, og han venter fortsat på at blive udleveret til Danmark.En 23-årig svensker er også mistænkt og sigtet i sagen. Han er endnu ikke anholdt, men er internationalt efterlyst for sin medvirken i sagen.Motivet for eksplosionen har Københavns Politi ikke oplyst.Sagen er hemmeligstemplet i Sverige og vil blive behandlet bag lukkede døre i Danmark.

På den anden side af Øresund er skudepisoder efterhånden blevet en del af hverdagen for svenskerne, der kan konstatere, at særligt hærdede kriminelle fra bandemiljøet ikke tøver med at trykke på aftrækkeren.Shottaz og DödspatrullenDe to bander udspringer af det samme svensk-somaliske miljø i Rinkeby ved Stockholm.Ni drab mener svensk politi er knyttet til deres konflikt. Kun et er blevet opklaret.De svenske bandekonflikter fik den 25. juni også fatale konsekvenser for to unge mænd på dansk jord, da de mødte deres endeligt i en kugleregn i Herlev.De to svensk-somaliere, der var 21 og 23 år gamle, blev likvideret med adskillige skud, mens de sad i en bil i københavnerforstaden.Ifølge DR’s oplysninger var den ene et ledende medlem af den kriminelle gruppe Shottaz, der har sit udspring i Stockholm-forstaden Rinkeby.Videohyldest til gerningsmændShottaz har i flere år ligget i en blodig konflikt med en anden bande, der går under navnet Dödspatrullen – Dødspatruljen – fra samme område.At der er en klar forbindelse mellem de dræbte og Shottaz, fremgår af billeder, der er lagt på Instagram på en konto helliget opslag fra det svenske bandemiljø.På billedet af de to dræbte mindes de med ordene ’Hvil i fred’ på svensk.Også gerningsmændene fra Herlev bliver tilsyneladende hyldet på samme konto med en video, der viser en handskeklædt hånd, der sætter et magasin i en pistol.Personen er anonym, og på den ledsagende tekst til videoen står der ’We love our Copenhagen murder team’.Københavns Vestegns Politi, der efterforsker drabssagen, har ikke ønsket at kommentere på videoen.Billede fra videoen på Instagram, hvor et håndvåben bliver ladt, og den medfølgende tekst på engelsk slår fast, at 'vi elsker vores hold af mordere i København'. (© Billede fra Instagram)For et år siden skrev svenske medier, at mindst syv uopklarede mord kan kobles til konflikten mellem de to bander.Også dobbeltmordet i Herlev er indtil videre uopklaret, men en 21-årig mand blev den 28. juni anholdt i Bispehaven i Aarhus, og ifølge svenske Kvällsposten er han et toneangivende medlem af Dödspatrullen.Han sidder varetægtsfængslet bag dobbeltlukkede døre frem til den 25. juli, og sigtelserne mod ham er derfor ikke kendt. Det samme gør sig gældende for motivet for mordene.Venner blev til dødsfjenderEgentlig var de svensk-somaliske hovedpersoner i de to grupper venner, indtil en konflikt mellem dem ifølge svensk politi brød ud i 2015.De udløsende faktorer var et indbrud i et vekselbureau og et røveri i en guldsmed i Stockholm-området har flere svenske medier beskrevet.I kølvandet på de hændelser ragede de uklar, og et medlem fra hver gruppering blev med få dages mellemrum dræbt, i det politiet anser for at være hævnaktioner. Derfra er det eskaleret med flere brutale skyderier og overlagte mord i Sverige.Fuldt funktionel Kalasjnikov-riffel, som svensk politi har konfiskeret i forbindelse med konflikten mellem de to bander. (© Svensk politi)Dödspatrullen lever på flere måder op til sit navn, og ifølge svensk politi dræber de ikke kun i relation til fjendskabet med Shottaz.Medlemmerne påtager sig også at udføre lejemord for en anslået pris mellem 300.000 og 500.000 svenske kroner, har den svenske politiprofessor Leif GW Persson sagt til Expressen.Det er lykkedes at fængsle en række af de ledende medlemmer af især Dödspatrullen, men uden at det har fået sat en stopper for bølgen af mord, hvad dobbeltdrabet i Herlev i juni understreger.Rekordmange skudepisoderI det hele taget døjer Sverige med flere bandekonflikter og en stigning i antallet af skuddræbte som konsekvens.Problemet er ikke mindst en tilstrømning til banderne, der i stort omfang lukrerer på narkotikahandel og anden kriminalitet.Alene i år er 23 skuddræbt, hvoraf de fleste er sket i relation til bandeopgør. Sidste år blev 45 dræbt, og i 2017 var der 300 skudepisoder, hvilket var rekordmange.Det fik i sidste uge den svenske rigspolitichef, Anders Thornberg, til i et opsigtsvækkende interview at slå fast, at der ikke er udsigt til forbedring lige foreløbig, fordi ”for hver ung mand, der bliver skudt, dræbt eller dømt, så står der 10-15 klar i kulissen”.- Vi mener, at det her kan fortsætte fem-ti år i de særligt udsatte områder. Det handler også om narkotika. Narko er etableret i samfundet, og det er almindelige mennesker, som køber det. Der findes et marked, som banderne vil fortsætte med at slås om, sagde han videre til Aftonbladet.Tidligt i morges var der endnu et skyderi i Stockholm. En person døde, og politiet efterforsker det som et muligt drab.
Lederen af den borgerlige alliance i Sverige, Moderaternes Ulf Kristersson, opgiver forsøget på at danne en ny svensk regering.Det oplyser han på et pressemøde for kort tid siden.- Jeg har gjort, hvad jeg kunne i denne omgang, så nu er det ikke længere mig, der har ansvar for den her proces, lød det fra Ulf Kristersson (M).Meddelelsen kommer, efter to af partierne i den borgerlige alliance, Liberalerne og Centerpartiet, i går afviste Kristerssons forslag om at danne en ren borgerlig regering sammen med den fjerde partner i alliancen, Kristendemokraterne.Læs også:Tak, men ellers tak: Svenske støttepartier fastholder krav til KristerssonBegge partier ønsker nemlig en bred regering på tværs af fløjene. Den borgerlige alliance har ikke mandater nok til at danne regering på egen hånd, men skal bruge støtte enten fra den røde fløj eller fra det indvandringskritiske Sverigedemokraterne.Den sidste mulighed har både Liberalerne og Centerpartiet afvist gentagne gange, senest i går.Her kan du se, hvor mange mandater den borgerlige alliance har:Chancen går videre til SocialdemokraterneNu vil den naturlige konsekvens være, at den socialdemokratiske leder Stefan Löfven får chancen for at danne regering. Men også det bliver udfordrende, fortæller DR’s Europa-korrespondent, Anna Gaarslev.- Selvom den borgerlige alliance lige nu knager gevaldigt i fugerne – for at sige det mildt - så skal han jo på en eller anden måde lave et regeringsgrundlag, der kan accepteres af de to borgerlige partier. Så hans bedste forsøg består i at danne en eller anden form for regeringssamarbejde hen over midten, siger hun.Læs også:Støttepartierne siger nej til Ulf Kristersson: Hvad så nu?Det har endnu ikke været muligt at danne en ny regering, siden svenskerne gik til valg den 9. september. Ulf Kristerssons forsøg er det første af fire mulige. Herefter vil der blive udskrevet nyvalg i Sverige.Ifølge talmannen, Anders Norlén, som har til opgave at udpege den kommende statsminister, vil han nu invitere de resterende syv partiledere til en ny såkaldt talmansrunde. I morgen vil han præsentere sit næste bud på en kommende statsminister, siger han til SVT.Sådan fordelte samtlige mandater sig mellem blokken ved valget:
En papaya er testet positiv for Covid-19 på Tanzanias nationale sundhedslaboratorie.Det lyder måske komisk, men ikke desto mindre er det, hvad Tanzanias præsident, John Magufuli, hævder er sket.Han har efter eget udsagn ageret kvalitetskontrol og forsøgt at finde ud af, hvor korrekt de tester for Covid-19 på landets nationale sundhedslaboratorie, rapporterer BBC.Præsidenten påstår at have indsamlet prøver fra blandt andet motorolie, en ged, en fugl og en papaya og har derefter videresendt dem til det nationale sundhedslaboratorie.Prøverne blev efter sigende indsendt med navn, køn og alder, og selvom motorolie normalvis ikke er i risikogruppen for Covid-19, fik Præsident Magufuli testet den under identitet af den opdigtede 30-årige Jabir Hamza.Hvis det ikke var på så kedelig en baggrund, så ville det jo være til at dø af grin over.Søren Bendixen, DR's Afrika-korrespondentDet samme hævder han at have gjort med papayaen, der fik dæknavnet Elizabeth Anne, 26 år. Samme fremgangsmåde blev efter sigende benyttet med prøverne fra dyr og andre genstande.Da testresultaterne kom tilbage, var beskeden ifølge præsidenten klar: Motorolien Jabir Hamza havde tilsyneladende ikke coronavirus, men den 26-årige Elizabeth Anne, der i virkeligheden er en papaya, var ifølge præsidenten smittet med virusset.Kan være for at dække over problemerResultaterne har fået præsident Magufuli til at reagere. Han mener, at nogle kan være testet positive for corona, men i virkeligheden være fri for virusset.Derfor har han suspenderet direktøren og den kvalitetsansvarlige på det nationale sundhedslaboratorie, og nu skal en komité undersøge sagen. De ventes at komme med en afgørelse den 13. maj, og indtil da skal mulige Covid-19-smittede stadig testes af laboratoriet.Ifølge DR’s Afrika-korrespondent, Søren Bendixen, kan der dog være andre årsager til præsidentens udmeldinger:- Hvis det ikke var på så kedelig en baggrund, så ville det jo være til at dø af grin over. Det virker ubegribeligt, at præsidenten skulle have lavet de her kontroller, og det er svært at forstå meningen med det, og om de virkelig er blevet gennemført, siger han.- Hans motiv kan muligvis være at forsøge at dække over, at Tanzania har et meget større coronaproblem, end præsidenten vil stå ved.Begravelser om nattenHistorien kommer i kølvandet på flere andre historier om Tanzanias håndtering af coronakrisen. Blandt andet har der floreret videoer af nat-begravelser på sociale medier, beretter BBC.Her ser man folk iført værnemidler, der i nattens mulm og mørke begraver deres nærmeste. Videoerne har for alvor åbnet op for debatten om antallet af smittede med Covid-19 i Tanzania.- De officielle tal er der ikke rigtig nogen, der tror på. Dels tester man meget lidt i Tanzania, og så får man jo heller ikke særlig mange positive resultater, siger Søren Bendixen.- Og så er Tanzania et af de lande, hvor man begynder at tale om en overdødelighed, men det er svært at gennemskue, fordi myndighederne ikke ligefrem velvilligt deler ud af noget, der minder om troværdig fakta, siger korrespondenten.Præsident Magufuli har været præsident i Tanzania siden 2015. (Foto: THOMAS MUKOYA © Scanpix)Ifølge Søren Bendixen tager præsident Magufuli helt andre metoder i brug. Blandt andet har han anbefalet, at man skal lægge sygdommen i guds hænder.Men Magufuli har også været ude og sætte sin lid til en helsedrik fra Madagaskar, som WHO i går var ude og advare imod.Står over for genvalgI begyndelsen lagde præsidenten ud med det, der kunne minde om en svensk model.Markeder, kirker og andre samlingssteder forblev åbne. Men fysisk afstand blev ikke introduceret.- Nu virker det lidt, som om han stædigt vil forsøge at holde fast i, at man ikke har noget stort problem, siger Søren Bendixen.- Han skal genvælges i oktober, og hvor det for nogle måneder siden lignede en let øvelse, så kan det jo blive noget sværere, hvis det pludselig ser ud, som om han ikke har styr på tingene, og måske er det derfor, vi nu ser, at nogle andre skal stå for skud, forklarer Søren Bendixen.- Men jeg tror alle, der følger udviklingen i Tanzania, var ved at få kaffen galt i halsen, da oplysningerne om den testede papaya dukkede op. Det var der nok ikke nogen, der havde forestillet sig, siger han.Ifølge de officielle tal er 480 personer i Tanzania smittet med coronavirus, mens der er registreret 16 dødsfald.
Hotelværelset flyder med karamelpapir overalt, og frugtfadene bugner af bananer, æbler, pærer og druer. Mindst 15 mennesker bevæger sig rundt på de få kvadratmeter i værelset på toppen af Quality Hotel View i Malmø-forstaden Hyllie – hver med deres opgave.- Tag dine solbriller op i panden, lyder det til en af de fire drenge fra instruktør Amelie Nörgaard, der kort efter på svensk udbryder: ’Vi rullar’.Det har faktisk aldrig været så let at finde hovedrolleindehavere, som da vi skulle finde dem til ’Up4Noise’.Marianna Widmalm, executive producer på 'Up4Noise'Optagedag 12 ud af 35 er i gang på optagelserne til børnefiktionsserien ’Up4Noise’ på den svenske public service-station SVT. Serien er i 16 afsnit på 15 minutter hver, den bliver optaget fra juli til september, og efter planen har ’Up 4 Noise’ premiere i Sverige i sommeren 2020.Læs også:De 10 mest sete serier i Danmark er alle danskeDet lidt specielle er, at det ikke er første gang, ’Up4Noise’ bliver optaget. Det er serien også blevet før, og da var det på Tivoli Hotel i København, de samme optagelser foregik. Her hed serien ’Baseboys’, og den blev lavet i DR-regi, hvor DR Ultra viser den.’Baseboys’ handler om, hvad der sker med børn og deres venskaber, når jagten på stjernedrømmene sættes ind, og det faktisk lykkes at blive berømt. Og udover at de danske børn modtog serien med storm, har SVT været så glad for den, at Sverige ikke bare viser den i den danske udgave, men derimod har besluttet at genindspille den med svenskere på rollelisten.Læs også:Mikrofonsløjd og drengetimer: DR har sat fingernemme børn i sving siden 1920’erneI kløerne på slesk managerTilbage på hotelværelset i Malmø står dagens program blandt andet på at få indspillet den scene, hvor en slesk manager, Kash – spillet af den kendte svenske skuespiller Emma Molin – indgår kontrakt med de fire unge drenge om at udgive boybandets musik.- Gud, hvor er I nuttede, udbryder Kash, der kun har et svedent grin til over for det ene bandmedlems morfar, som er med, da kontrakten skal underskrives.Mens de fire venner i DR’s udgave hed Emil, Oliver, Mikkel og A.J., hedder de Leo, Iggy, Alex og Sam i den svenske.Børn har alt nu om dage – også når det handler om medier. De kan finde alt på både Netflix og YouTube, men er der noget, de ikke har, er det fiktion, der præcis handler om dem selv.Programchef Petter Bragée, SVT- Det har faktisk aldrig været så let at finde hovedrolleindehavere, som da vi skulle finde dem til ’Up4Noise’. Drengene er fire forskellige typer, men de fungerer godt sammen. Vi efterlyste blandt andet medvirkende på Malmö Opera, hvor to af dem har været med i forestillingen ’Matilda the Musical’ for nylig, forklarer Marianna Widmalm, der er executive producer på ’Up4Noise’ på SVT.Det er ikke første gang, at hun og SVT har fingrene i DR’s børnefiktionsserier og genindspiller dem. Marianna Widmalm havde den samme rolle med ’Klassen’, som startede hos DR, og som svenskerne har lavet to sæsoner af, og nu er i gang med den tredje.Én af dem, der følger dagens optagelser, er programchef Petter Bragée fra SVT i Malmø. Han står i spidsen for svensk fjernsyns produktion af børneprogrammer og underholdning i den sydsvenske by, og Petter Bragée har været med til at beslutte, at SVT skal lave en genindspilning af DR’s ’Baseboys’-serie.- Børn har alt nu om dage – også når det handler om medier. De kan finde alt på både Netflix og YouTube, men er der noget, de ikke har, er det fiktion, der præcis handler om dem selv og de udfordringer, de står med. Det, synes jeg, at DR’s fiktionsserier til de ældste børn gør, og det er også mange af de samme ting, som svenske børn står med, siger Petter Bragée.’Klassen’ gik godtHan fortsætter:- Vi gjorde noget lignende ved at genindspille DR Ultras fiktionsserie ’Klassen’ med succes. Første sæson gik godt, og sæson 2 gik endnu bedre. Derfor var vi også meget interesseret i at genindspille ’Baseboys’, forklarer Petter Bragée.I forvejen er danske ’Baseboys’ blevet til i en co-produktion med de andre nordiske public service-stationer og med støtte fra Nordvisions-samarbejdet.Oprindeligt havde svensk TV egentlig besluttet, at man ville vise DR Ultras serie dubbet – det vil sige med svenske stemmer. Men beslutningen blev omgjort, og i stedet valgte man at genindspille den i løbet af 35 indspilningsdage. Planen er faktisk nu, at den svenske udgave af ’Baseboys’ bliver vist næste sommer, og at den danske version så kommer på skærmen bagefter i Sverige, når universet er kendt – med svenske stemmer.Læs også:DR er med til at producere ny serie: Sofia Helin går fra politi til prinsesseHvor den danske version er lavet til de 7-12-årige i kanalens målgruppe, laver svenskerne serien til dem, der er et par år ældre. Men der er også andre forklaringer på, at Sverige producerer et såkaldt remake af ’Baseboys’. Ved at genindspille serien kan børnenes identifikation blive endnu større, fordi serien bliver indspillet med svenske skuespillere og børnemedvirkende.- Når vi laver en genindspilning, har vi samtidig den luksus, at vi kan vælge de emner og episoder ud fra danske ’Baseboys’, som har fungeret bedst, ligesom der også er andre emner, som nok fylder mere i den svenske debat end den danske. Kønsdebatten er for eksempel større i Sverige, hvad der har fået os til at kigge ekstra på stereotyperne i programmerne. På samme måde er de svenske reklameregler også anderledes end de danske. Det betyder for eksempel, at vi ikke må vise en Coca-Cola eller et bestemt tøjmærke i billedet, og vi kan bedre kontrollere det hele, når vi selv indspiller serien, siger Petter Bragée.Læs også:KOM MED: DR bringer Kulturmødet på Mors ud til hele DanmarkIntrigerne er de sammeTilbage på toppen af hotellet i Malmø er Amalie Nörgaard i gang med at instruere skuespillerne. Det er også hende, der har ’forsvensket’ serien og skrevet manuskriptet til, så der er 16 svenske afsnit i ’Up4Noise’ i stedet for de 21 i danske ’Baseboys’.- Udgangspunktet er det samme, og intrigerne er de samme. Det samme er temaet: Det er fortsat en kærlighedshistorie. Mit job har især været at versionere den til en lidt ældre målgruppe, forklarer hun og understreger, at alle skuespillerne i den svenske indspilning kan synge rigtig godt.Én af de unge, der bruger sommerferien på indspilningerne, er den snart 13-årige Oliver Antosz Søgaard, som spiller Alex i den svenske udgave. Han taler svensk i serien, men er faktisk pæredansk – og bor i den skånske by Höllviken.- Jeg har selv set den danske udgave af ’Baseboys’, så jeg vidste godt, hvad jeg gik ind til. Jeg har ikke lavet noget på scenen før, men siden jeg var lille, har jeg haft et mål om, at jeg gerne vil lave noget med musik og teater. Så jeg er rigtig glad for at have fået rollen, siger Oliver Antosz Søgaard, der hørte om rollen gennem nogle venner, der har været statister på Malmøs opera.Hvordan det vil være pludselig at blive et kendt ansigt næste sommer, kan han ikke rigtig forestille sig nu, men denne sommer står på hårdt arbejde hver dag fra klokken 9.00 til 16.30. Arbejdstiderne er meget præcise, for arbejdsmiljøreglerne er ekstra strikse på produktioner, hvor der er børn med.Læs også:Danmarksmestrene er fundet: De ved mest om ’Matador’Har det samme trusselsbilledeDagens optagelser i Malmø overværes også af DR Ultras redaktør for fiktion, Jonas Kryger Hansen. Han glæder sig over det øgede samarbejde mellem de nordiske public service-stationer om blandt andet fiktion til børnene.- Vi står overfor det samme trusselsbillede fra konkurrenter og har de samme udfordringer. Samtidig er vi også i den samme situation, hvor vi på børneområdet producerer en stor mængde af fiktion for få midler, og derfor er det utroligt relevant at dele ideer med hinanden, siger Jonas Kryger Hansen.Der er kun 30 minutter mellem SVT i Malmø og DR Byen, mens der er over 500 km til SVT’s hovedkvarter i Stockholm. Jeg tror, vi kommer til at udbygge samarbejdet endnu mere de næste år.Programchef Petter Bragée, SVTI det små har de nordiske public service-stationer gjort det tidligere med for eksempel quizzen ’Amigo’, men både Jonas Kryger Hansen og hans svenske kollega Petter Bragée tror, der vil komme endnu mere samarbejde fremover.Læs også:Film og computerspil trækker nyt publikum til Koncerthuset- Noget af det, vi kan arbejde endnu mere med, er at præsentere projekter for hinanden tidligt i forløbet, så vi kan få en dialog om dem og allerede tidligt skabe dem, så de passer til os begge. Samtidig er der også en masse erfaringer om, hvordan vi publicerer og markedsfører dem, og hvad der virker og ikke virker, som vi kan lære af hinanden, siger Jonas Kryger Hansen.Svenske Petter Bragée glæder sig ligeledes over det øgede samarbejde over Øresund:- Der er kun 30 minutter mellem SVT i Malmø og DR Byen, mens der er over 500 km til SVT’s hovedkvarter i Stockholm. Jeg tror, vi kommer til at udbygge samarbejdet endnu mere de næste år, og jeg håber da også, at vi måske ser DR indspille en af vores kommende serier, siger han og stikker lidt til Jonas Kryger Hansen, som han gerne vil have gjort lun på en af de kommende svenske børneserier.Mens DR er vant til at håndtere MGP-navne og andre børn, der medvirker i programmer og får succes, er det hele lidt nyt for SVT. Med serien får de pludselig et boyband.- Én af de vores opgaver den næste tid bliver at lægge en strategi for, hvordan vi faktisk lancerer en serie, som viser bagsiden af berømmelse, men som samtidig gør fire unge drenge kendte. Den har jeg ikke helt løst endnu, men det ændrer nu ikke på, at vi glæder os til at vise serien, siger Petter Bragée, mens scene 507, 508 og 509 er ved at være indspillet – 16 etager over ham.
Sveriges økonomi trives.Svenskerne har den laveste statsgæld siden 1977, væksten er relativt høj på 2,6 procent i år, og der er overskud i statens finanser.Men Sverige har samtidig én af Nordens ringeste statistikker for arbejdsløshed – den viser, at 6,2 procent af befolkningen mangler job.Især Sveriges omkring 1,6 millioner ikke-vestlige indvandrere fylder i arbejdsløshedstallene. Over hver femte indvandrer mangler job, påpeger lektor i nationaløkonomi ved Lunds Universitet Fredrik N.G. Andersson.- Sverige er en moderne, højteknologisk økonomi. Det kræver en lang uddannelse at få job. Indvandrere fra Mellemøsten eller Afrika har oftest meget lidt uddannelse. Næsten halvdelen har kun grundskole. Det er for lidt til at få et job i Sverige, lyder det.Læs også:Indvandrere, vælger-spring og opgør med 'de åbne hjerter': Seks ting, du skal vide om det afgørende valg i Sverige'Urealistiske løsningsforslag'Men i valgkampen er partierne på vej med hjælp. Det liberale, erhvervsvenlige Centerpartiet vil for eksempel sænke skatten, så det bliver billigere at ansætte flere ufaglærte. Men det er langt fra nok, vurderer Fredrik N.G. Andersson.Kommer man til Sverige som 40-årig med blot en grundskoleuddannelse, er det ikke realistisk at finde jobFredrik N. G. Andersson, lektor i nationaløkonomi ved Lunds Universitet- Det kommer ikke til at skabe frygteligt mange job. Der er simpelthen mindre personale i forretninger og virksomheder end før - det er erstattet af maskiner. Det er ikke realistisk at tro, at det vil skabe flere job at sænke skatten, siger lektoren i nationaløkonomi.Læs også:Svensk borgmester: Send flere flygtningeDet vil måske skabe nogle titusinder job, mener han, men der er brug for omkring 200.000.Imens lover de svenske socialdemokrater at uddanne flere. Men det er også urealistisk, lyder dommen fra Fredrik N.G. Andersson.- Kommer man til Sverige som 40-årig med blot en grundskoleuddannelse, er det ikke realistisk at finde job, mener han.Blok-bøvl og pengeproblemerI det hele taget kan det blive svært for den kommende regering at tage fat i arbejdsløsheden, vurderer EU-korrespondent Ole Ryborg, der følger det svenske valg.- Ingen blok ser ud til at få flertal. Spørgsmålet er så, om svenskerne kan udforme en finanslov på tværs af blokgrænserne. Det kan blive svært, og det er bekymrende når man står over for store reformbehov som her, siger han.Læs også:Stefan Löfven er klar til at lede en ny koalitionsregeringOg så risikerer den næste regering at havne i pengenød:- Hver eneste reform, som skal laves i den svenske Riksdag i den kommende valgperiode, kræver krone til krone finansiering. Selv om det går godt i svensk økonomi, får den næste regering ikke det helt store råderum at rutte med. Med mindre den vil låne penge. Og det er naturligvis en udfordring, at hver gang man vil reformere, skal man finde penge, forklarer Ole Ryborg.Uddan næste generationEn løsning er ifølge Frederik NG Andersson fra Universitet i Lund at satse på uddannelse for næste generation af nysvenskere:- At få anden- og tredjegenerationsindvandrere til at uddanne sig, så de kan komme ind på arbejdsmarkedet er den bedste løsning, mener lektoren i nationaløkonomi.
Efter de seneste måneders bombeangreb og bandeskyderier vil regeringen indføre midlertidig grænsekontrol for rejsende fra Sverige til Danmark.Grænsekontrollen indføres fra midten af november og vil være punktvis. Det vil sige, at der er kontrol ved alle grænseovergange en til flere gange om ugen.Grænsekontrol - Danmark indførte 4. januar 2016 midlertidig grænsekontrol mod Tyskland.- I 2015 indførte den svenske regering grænsekontrol ved grænsen til Danmark. Grænsekontrollen foretages af svensk politi, som kontrollerer rejsende mod Sverige.- EU-lande kan kun under særlige omstændigheder og kun i begrænsede perioder indføre grænsekontrol. Det skyldes Schengenaftalen.- EU-lande skal aftale grænsekontrol med EU-kommissionen.- Senest har den danske regering brugt sikkerhedssituationen i Europa og flygtningestrømmen som argument for den danske grænsekontrol mod Tyskland.Kilder: Ritzau, DR, EU-Oplysningen.Det er ifølge DR Nyheders oplysninger et af hovedpunkterne, når justitsminister Nick Hækkerup (S) på et pressemøde i dag klokken ni præsenterer regeringens nye plan, der skal sikre mere tryghed.Samtidig vil regeringen oprette et nyt center for politisamarbejde og kriminalitetsbekæmpelse i Øresundsregionen.Eksplosion ved SkattestyrelsenMed grænsekontrollen kommer der punktvis kontrol ved færgelejet i Rønne, Helsingør, Frederikshavn og Grenaa samt ved Øresundsbroen og ved togtrafik fra Sverige til Danmark.Regeringen åbnede allerede muligheden for en styrket grænsekontrol mellem Danmark og Sverige i august efter eksplosionen ved Skattestyrelsen ved Nordhavn i København.- Det skal ikke være sådan, at man kan rejse fra Sverige til Danmark og placere dynamit i København, sagde Mette Frederiksen på et pressemøde 14. august.Regeringen har ifølge DR’s oplysninger orienteret både EU-Kommissionen og den svenske regering om den midlertidige grænsekontrol, der betyder, at rejsende skal vise billedlegitimation som pas eller kørekort.Siden november 2015 er danskere på vej til Sverige blevet mødt med et krav om at vise pas eller anden id.Det er dog svensk politi, der står for det, fordi den svenske regering under flygtningekrisen besluttede at indføre grænsekontrol mod Danmark.Nu vil personer, der ønsker at krydse grænsen fra Sverige til Danmark, blive mødt af samme krav – blot fra danske politimænd.Nyt politisamarbejde mellem Sverige og DanmarkForuden den styrkede grænsekontrol skal samarbejdet mellem dansk og svensk politi styrkes.Det skal ifølge DR Nyheders oplysninger ske ved at oprette et nyt center, der skal arbejde med at bekæmpe organiseret grænseoverskridende kriminalitet i Øresundsregionen.Centeret skal ligge i København og bemandes med danske betjente. Arbejdsopgaven bliver at koordinere indsatsen overfor organiseret og grænseoverskridende kriminalitet i tæt samarbejde med svensk politi.Centret skal udarbejde en analyse af, hvordan kriminelle bevæger siger over grænsen, og hvad de laver.Bedre kendskab til området skal give dansk politi bedre muligheder for at foretage kontrolaktioner ved grænsen.Regeringens udspil omfatter også øget overvågning, både med overvågningskameraer og droner og flere nummerpladescannere.I kampen mod bombesprængninger vil regeringen give politiet 20 nye bombehunde og nye apparater - såkaldte sniffere - der kan finde spor af sprængstof i tøj og tasker.
Jean-Claude Arnault, der er centrum i en skandale omkring Det Svenske Akademi, der uddeler Nobelprisen i litteratur, bliver tiltalt for to voldtægter.Det skriver det svenske nyhedsbureau TT.Arnault er beskyldt for en række sexkrænkelser i forbindelse med MeToo-kampagnen.Læs også:Anna Gaarslev: Nobelskandale har været som et trafikuheld i slowmotionDe formelle anklager gælder to tilfælde af voldtægt mod en kvinde i Stockholm i 2011.Det er min vurdering, at der er et robust bevismateriale, så vi rejser tiltale.Statsanklager Christina VoigtUnder forundersøgelserne har der været afhøringer af kvinden, den mistænkte og flere vidner.- Det er min vurdering, at der er et robust bevismateriale, så vi rejser tiltale, siger statsanklageren Christina Voigt.Ingen Nobelpris i årArnault er gift med et af akademiets nu tidligere medlemmer, og han er blevet beskyldt for en række tilfælde af chikane og sexkrænkelser. Han skal også have lækket oplysninger om prisvindere til pressen inden offentliggørelsen.DET SVENSKE AKADEMIDet Svenske Akademi blev stiftet i 1786 og er Sveriges fornemmeste kulturinstitution. Akademiet er kendt verden over som den institution, der hvert år beslutter, hvem der skal have nobelprisen i litteratur.Nobelprisen i litteratur har været Det Svenske Akademis ansvar, siden den i 1901 blev overrakt for første gang.Sagerne har ført til flere stormfulde møder i Det Svenske Akademi, hvor sagen har forværret personstridigheder og ført til, at otte medlemmer ud af 18 er trådt ud.Det Svenske Akademi har besluttet, at Nobelprisen i litteratur ikke bliver uddelt i år på baggrund af skandalesagerne.Læs også:Det Svenske Akademi: Ingen Nobelpris i litteratur i årDet skandaleramte akademi uddeler måske i stedet to priser næste år./ritzau/TT
I starten af 1990’erne var Sverige i besiddelse af en virkelig stærkt fodboldlandshold. Navne som Thomas Ravelli, Anders Limpar og Thomas Brolin prydede holdkortet, da vores naboer hinsidan lagde værtskab til EM ’92.De ferieramte danske spillere, der pludselig fik at vide, de skulle troppe op i Sverige, var der ingen som regnede for seriøse kandidater til titlen. Heller ikke det svenske landshold, der havde savet Danmark midt over 4-0 i sommeren 1991, og som vandt igen i gruppespillet ved EM. Danmarks EM-triumf var et decideret chok.Læs også:QUIZ Den danske EM-triumf for nørderPå det tidspunkt troede jeg i hvert fald ikke, at de ville vinde EM. Det faldt mig slet ikke ind.Martin Dahlin- Da Danmark vandt EM, spekulerede man selvfølgelig på, hvad der skete. For vi slog Danmark ved EM og året før. Vi havde en følelse af, at vi ud af ti kampe ville slå Danmark otte gange. Sådan tænkte vi på det tidspunkt, så det føltes underligt, at de blev Europamestre. Men det fantastiske ved fodbold er jo, at tingene ikke altid går, som man tror, fortæller den tidligere svenske landsholdsspiller, Martin Dahlin, til DR 25 år efter slutrunden.- På det tidspunkt troede jeg i hvert fald ikke, at de ville vinde EM. Det faldt mig slet ikke ind.Han husker kampene mod Danmark som noget ganske særligt; derby-lignende opgør på internationalt niveau med Øresunds-håneret på spil. Det var vigtigt at vinde over Danmark.Læs også:INTERVIEW Hollandsk EM-stjerne: Stadig deprimerende at tale om ’92- Man lærer tidligt som skåning, at der er en rivalisering mellem Sverige og Danmark. Så for mig var det næsten større at møde Danmark, end det var at møde Frankrig. Sådan føltes det. Det føltes som et lokalopgør. Det var store kampe, som man husker, siger Dahlin.Hvor skuffet kan man være?Sverige gik sammen med Danmark videre fra gruppe A ved EM-slutrunden. Danmark skulle op imod Holland i semifinalen, mens de svenske værter trak Tyskland, der to år før havde sikret sig verdensmesterskabet. Det blev et knebent nederlag på 3-2 til Sverige, der måtte sande, at en finale på hjemmebane kun lige akkurat glippede.Læs også:INTERVIEW Tysk landsholdslegende: Danmark vandt fortjent i '92Ingen havde troet, at det skulle lykkes for dem, så det var fantastisk… for Danmark.Martin DAhlin- Vi indså, at med lidt held kunne det have været os i stedet for. Men vi gjorde vores bedste og formåede ikke at slå verden bedste hold på det tidspunkt, Tyskland, hvilket Danmark gjorde. Det var naturligvis en skuffelse. Men hvor skuffet kan man være over at tabe til de regerende verdensmestre, som har nogle af verdens bedste spillere på holdet, lyder det fra Martin Dahlin.- At Danmark så bagefter slog Tyskland, må man bare sige tillykke med. Ingen havde troet, at det skulle lykkes for dem, så det var fantastisk… for Danmark.I morgen lørdag kan du se dokumentaren ’Tabernes fortælling’. Her kigger flere af Danmarks modstandere fra EM-slutrunden i 1992 tilbage på den usandsynlige danske triumf. Det er i temalørdag på DR2 i morgen klokken 20.55.
I Danmark må beredskaberne i disse dage på daglig basis rykke ud og slukke naturbrande, der opstår på grund af den lange periode med tørt og varmt vejr.Der er skovbrande på alle vores stationer nu. Det er grunden til, at vi har for få folk.Redningsleder Kenneth ErikssonMen i Sverige har de lige nu endnu større problemer med brande. I området omkring Ljusdal i det centrale Sverige har brandvæsenet mistet kontrollen med en stor skovbrand, der nu er på vej mod et bebygget område. Det skriver flere svenske medier.Læs også:Trods afbrændingsforbud: Rekordmeget natur i flammer- Det brænder voldsomt, og det truer en by i nærheden af Ängra. Derfor er man gået ud med en advarsel, siger Kjell-Inge Wennberg, der er leder af redningstjenesten i Ljusdal Kommune til Aftonbladet.I advarslen lyder det, at alle, der befinder sig i området, bør evakuere, og at alle i nærheden skal blive inden døre og lukke døre, vinduer og ventilation.Branden er ude af kontrol og nærmer sig den lille by Ängra.Mistede grebetBranden har varet i flere dage, men de svenske brandfolk mistede i dag grebet om den, og har derfor ikke kunnet styre den væk fra det bebyggede område.- Det, der skete, var, at vi fik en kraftig vind, så vi var nødt til at forlade området. Vi måtte væk derfra. Da vi kom i gang igen, var det for sent, siger redningsleder Kenneth Eriksson til SVT.Han fortæller, at 12 personer arbejdede på at slukke branden omkring klokken 18.30, men at man forsøgte at få assistance fra de nærliggende områder. Det har dog vist sig at være svært.- Der er skovbrande på alle vores stationer nu. Det er grunden til, at vi har for få folk, siger han.Læs også:Dansker sigtet for at stå bag enorm skovbrand i ColoradoI byen Ängra ligger der ifølge SVT fem-seks bygninger, herunder en fiskecamp og et gammelt hus af stor kulturel værdi. Ifølge Aftonbladet bor der mellem 30 og 50 mennesker.Skovbranden hærger et område på cirka 15 hektar, og branden udvikler samtidig kraftig røg.16-17 personer og en helikopter med vandbomber arbejder nu på at slukke branden, inden den når frem til byen.
Det sker meget sjældent, at Danmark får godkendt en hunderace som særligt dansk - men i eftermiddag sker det:Den dansk/svenske gårdhund får det officielle, internationale stempel efter 30 års forarbejde.Dansk/svensk gårdhundOprindelseRacen har været kendt i Danmark, Sverige og Nordtyskland i over 1000 år, viser arkæologiske udgravninger.BrugDen har igennem tiden været benyttet som vagthund, rottehund og selskabshund.AnerkendelseDen blev anerkendt i Danmark og Sverige i 1987.Kilde: www.dkk.dkJa, okay, hunden bliver også internationalt godkendt som SVENSK, men det er prisen for at bruge navnet dansk-svensk gårdhund.Den lille rottehund er faktisk kun vores fjerde internationalt godkendte hunderace gennem tiden, så det er noget af en begivenhed.Racen bliver godkendtOg formanden for Dansk Kennelklub, Jørgen Hindse, der også er dommer på bedømmelsen, er sikker på, at godkendelsen går igennem:- Ellers skal der gå meget galt. Vi er to, der er udpeget til den endelige internationale godkendelse.- Det er en svensk dommer, Karl Erik Johansen, og mig, og vi har kendt racen i mange år, og det ville være... ja, det er rent teoretisk, at racen ikke bliver godkendt, for det bliver den, siger han til DR P4 Midt og Vest.Et kæmpe privilegiumDet har taget 30 år at opnå en international godkendelse af den gamle danske race, fortæller Helene Riisgaard Pedersen, formand for avlsudvalget i Dansk-Svensk Gårdhundeklub.- Det føles bare som et kæmpe privilegium at få lov til at være med til at bære den i hus, fordi jeg har kun være med i 17 år. Der var jo nogle, der gjorde en masse arbejde, før jeg kom til, siger hun.Den officielle udnævnelse sker på Dansk Kennelklubs årlige hundemesse i MCH Herning.
- Du må ikke køre alene igennem Sverige.Den besked har flere bornholmske børn fået af svenske grænsebetjente, når de skulle hjem efter en weekend hos mor eller far på Sjælland.Det svenske grænsepoliti har nemlig i flere tilfælde - i strid med reglerne - ringet efter forældrene og fortalt børnene, at de ikke må rejse alene gennem Sverige.En af de forældre, der har siddet i den modtagende ende af grænsepolitiets opkald, er René Birk Danielsson.- Jeg fik noget af et chok, da jeg blev ringet op af grænsevagten. Min datter nåede heldigvis ikke at overveje, at hun kunne blive smidt af bussen, inden vi fik løst det, og hun er 11 år gammel. Men tænk, hvis det havde været et lille barn, siger han.For mange nye betjenteJørgen Andersen, der er direktør for Bornholmerbussen, er fortørnet over nogle af de svenske grænsebetjentes opførsel:- Der er stor udskiftning i betjentene, og det virker som om, de ikke får en god nok instruktion, inden de begynder at lave grænsekontrol. Nu har de så pludseligt fundet på, at børn ikke må rejse alene.Forestillingen om at blive sat af bussen og efterladt alene for enden af Øresundsbroen er ubehagelig nok selv for voksne, og når der nu er tale om børn, er det helt utilstedeligt, mener Jørgen Andersen:- Foruden at det tager tid, hvor vi holder der og venter med 80 passagerer om bord på bussen, så tager de passene fra børnene og ringer til deres forældre. De opfører sig som overmennesker over for børn.Ifølge både det danske Udenrigsministerium og det svenske politi er grænsevagternes opførsel i direkte modstrid med reglerne. Fra begge instanser lyder det, at det er nok, at børn og unge under 18 år har pas med.Det er derfor tale om en fejl, lyder det fra Martin Frederiksson, der er gruppefører for Sveriges Grænsekontrol Syd. Han mener også, at fejlen kan være opstået på grund af den store udskiftning i personalet, hvor de måske ikke får den korrekte instruktion.- Vi skal tage en diskussion her hos os om det her. Jeg mener, at jeg har orienteret medarbejderne om reglerne, men jeg kan have misset det, siger Martin Frederiksson.
Corona har i den seneste uge vendt op og ned på hele Europa.Restauranter og barer er blevet lukket, børn er blevet sendt hjem fra skole, og folk skal arbejde hjemmefra og holde afstand til hinanden.DR's reportere har i de seneste dage dækket coronakrisen fra flere af de europæiske storbyer. Her kan du læse, hvordan de selv har oplevet den særegne uge.Annika i Stockholm: At være i Sverige er som at rejse en uge tilbage i DanmarkAnnika Wetterling arbejder til daglig som journalist og vært på DR Nyheders YouTube-kanal.- Altså, er du bange for at blive smittet, eller hvad?Det er nok det spørgsmål, jeg er blevet mødt mest med her i den svenske hovedstad, Stockholm.Jeg føler mig hysterisk med min håndsprit her. Ingen andre spritter lige så meget som jeg, og kaffebarerne og restauranterne, som fortsat er åbne, har stort set ikke taget nogen forholdsregler. Hvis man vil have mælk i kaffen, tager man bare fat i mælkekartonen til fællesbrug, og bestikket ligger samlet i én stor kasse.Hvad har de gjort i Sverige?De svenske myndigheder fraråder nu alle unødvendige rejser til udlandet, at ikke flere end 500 mennesker må samles ét sted, og at alle "unødvendige" besøg på hospitaler og plejehjem bør undgås.Alle som har symptomer på coronavirus opfordres til at blive hjemme.Kommunerne og friskolerne har fået ansvaret for at lukke skolerne, hvis det bliver nødvendigt.- Du ta'r bare!Det ER faktisk lige til at blive hysterisk af. At være her er som at rejse en uge tilbage i Danmark. Dengang nogen stadig trak lidt på skuldrene over coronavirusset og jokede med det. Kan du huske det?Min far er svensk, og min mor er dansk, så jeg har altid stået med en fod i hver lejr, når diskussionen faldt på forskellene mellem Danmark og Sverige. Nu er jeg tvunget i split. Og jeg kan ikke komme længere ned.Sjældent har jeg oplevet så store forskelle på de to lande.Mens den danske udenrigsminister fredag på et pressemøde sagde, at alle danskere skulle komme hjem, stod Sveriges statsminister, Stefan Löfven, herovre på den anden side af broen og sagde, at svenskerne måtte forberede sig på nye tiltag, som ”kommer til at være indgribende i jeres hverdag.”Hvad har de egentlig gang i, svenskerne? Er alvoren ikke gået op for dem her? Eller er det mig, og resten af Danmark, der er gal på den?1 / 31 / 32 / 33 / 3Jeg er født, opvokset og bor i Danmark, men når jeg besøger mine venner og familie i Sverige, blender jeg normalt fint ind. Nogle hører måske de danske toner i mit svenske, men ingen ser, at jeg ikke er 100 procent svensk. Det gør de nu. Håndspritten, forsigtigheden, afstanden og det faktum, at jeg nægter at kramme eller give hånd, er blevet tydelige danskermarkører.De misbilligende blikke og rystende hoveder er blevet svenskernes, når jeg taler med dem.- Hvorfor tager du så let på det? Dig, som står her i baren og har kontakt med så mange mennesker, spørger jeg en bartender.- Jeg tror bare, vi to reagerer forskelligt. Hvis der kom fem elefanter mod os nu, ville du løbe skrigende bort. Men jeg ville tage det helt roligt, for jeg ville forholde mig rationelt og vide, at de ikke ville gøre mig noget.Men hvad så, hvis du vidste, at hvis DU ikke flygtede, så ville elefanterne trampe på dem ved siden af dig, som var mere udsatte..?Han griner:- Det lyder jo åndssvagt. Men vi kan jo heller ikke KUN tage hensyn til de syge. Jeg kommer i hvert fald ikke til at lukke den her bar lige foreløbig, siger han.Dagen efter mødes jeg med min svenske barndomsveninde og fortæller hende om mine oplevelser.- Jeg havde altså troet, at jer danskere ville have været meget mere afslappede omkring det. For mig er den arketypiske dansker jo en person, der står med to røde pølser og en smøg i kæften. Ikke en, der er hys med håndspritten, siger hun.Hun griner lidt, mens jeg tænker for mig selv: Der bliver da i hvert fald spist flere korvar i Sverige end derhjemme lige nu.Per i Bruxelles: Normalt er jeg ikke bange for at danse. Men her blev jeg pludselig nervøsPer Bang Thomsen er DR's EU-reporter i Bruxelles. (Foto: Per Bang Thomsen)Normalt kan jeg godt lide at danse. Også med fremmede, hvis der er interesse for det.Men da jeg fredag aften var ude med en af mine gode venner for at få et sidste glas rødvin, inden alle restauranter, barer og cafeer i Belgien ved midnat blev lukket ned, blev jeg alligevel lidt bekymret, da en lettere overrislet kvinde trak mig ud på det lille dansegulv foran bardisken.Hvad har de gjort i Belgien?I Belgien er alle skoler, uddannelsessteder, restauranter, caféer og barer blevet lukket.Stort set alle butikker skal holde lukket i weekenderne, folk skal helst arbejde hjemmefra, og myndighederne fraråder nu alle rejser til udlandet."Non, je ne danse pas", forsøgte jeg undvigende, men hun hev til. Og der stod jeg så.Halvanden time inden lockdown med en kvinde i hænderne. Med strakte, spændte arme forsøgte jeg at holde bare lidt afstand, mens hun førte mig rundt mellem de høje borde og de andre gæster på vinbaren.Det skal siges, at det ikke er normalt, at folk danser her på “Pepete & Ronron” på Place du Chatelain i Bruxelles. Men i coronaens anledning havde bartenderne sat en playliste med halvfemserklassikere på – og skruet op. Og efter det første omkvæd var ovre, pegede jeg på min ven – "Han er virkelig god til at danse” – og trak mig væk.Jeg opdagede to ting: Jeg er blevet nervøs for corona, og jeg er øjensynligt klar til at ofre min ven. Det var først bagefter, det egentlig gik op for mig, hvad jeg havde gjort. Heldigvis er han en bedre danser end mig, og vi fik begge vasket grundigt fingre bagefter, så jeg tror, alt er fint.Men coronaen er i den grad kommet til den belgiske hovedstad, hvor jeg har boet det seneste halve år. Alle butikker på nær supermarkederne, apotekerne, chokoladebutikkerne og de udendørs frites-boder er blevet tvunget til at holde lukket weekenden over. Og der er væsentligt færre mennesker på gaderne, når man vandrer rundt. Det er selvfølgelig godt, hvis man vil have en hurtig selfie foran Manneken Pis. Men det har ændret byen.Der var tætpakket foran min lokale bar fredag aften, inden den blev lukket ned. (Foto: Per Bang Thomsen)Normalt er der proppet med turister foran Manneken Pis. Men i går skulle man ikke vente længe for at få en selfie foran ham. (Foto: Per Bang Thomsen)Bruxelles er normalt tætpakket i weekenden. Men som følge af de nye regler skal stort set alle butikker holde lukket i weekenderne. (Foto: Per Bang Thomsen)Dog ikke supermarkeder, apoteker eller her, hvor man stadig kan købe de verdenskendte belgiske fritter. (Foto: Per Bang Thomsen)1 / 4Der var tætpakket foran min lokale bar fredag aften, inden den blev lukket ned. (Foto: Per Bang Thomsen)1 / 4Normalt er der proppet med turister foran Manneken Pis. Men i går skulle man ikke vente længe for at få en selfie foran ham. (Foto: Per Bang Thomsen)2 / 4Bruxelles er normalt tætpakket i weekenden. Men som følge af de nye regler skal stort set alle butikker holde lukket i weekenderne. (Foto: Per Bang Thomsen)3 / 4Dog ikke supermarkeder, apoteker eller her, hvor man stadig kan købe de verdenskendte belgiske fritter. (Foto: Per Bang Thomsen)4 / 4Men når det er sagt, så er de her stadigvæk, belgierne. Og selvom der altid er mange mennesker på de barer og cafeer, der ligger lige rundt om hjørnet fra min lejlighed, så var der ekstra fyldt fredag aften. Folk skulle ligesom mig have sidste udskænkning med. Som det ser ud nu, åbner de nemlig først igen i begyndelsen af april.Men jeg fornemmer også, at belgierne er begyndt at tage situationen alvorligt, selvom jeg stadig hører folk sige: "Er det nu også nødvendigt?". Selvom det langt fra var alle, der ligesom min ven og jeg holdt behørig afstand til hinanden – i det her tilfælde en ekstra barstol mellem os – så er coronaen ved at sætte sig her i Belgien.Kort forinden var vi gået forbi et vennepar, der var et par centimeter fra at kindkysse. Men de stoppede, lige som de var ved at røre hinanden, og i stedet sagde manden, at de skulle ”faire á la Danois” – altså ”gøre som danskerne” – og stak sin ene albue frem mod kvinden. Det udtryk havde jeg aldrig hørt før, men en af mine belgiske bekendte forklarede efterfølgende, at vi danskere og skandinaver er kendt her i Belgien for at være mindre fysiske i vores nærkontakt.Det er noget, der nu er begyndt at smitte belgierne.Louise i Paris: Hvordan lever franskmændene videre uden deres fortovscafeer?Louise Brodthagen Jensen arbejder som journalist på DR's udlandsredaktion.Sidst jeg stod og kiggede på Madeleinekirken, her midt i Paris, stod vi som sild i en tønde. Vi skubbede rundt på hinanden og forsøgte at gøre os så brede som muligt for bare at have en smule albuerum.Det er otte måneder siden. 14. juli. Og ja, den franske nationaldag er helt særlig, og sådan så det jo hverken ud dagen før eller dagen efter.Hvad har de gjort i Frankrig?I hele landet er skoler, gymnasier, universiteter og børnehaver lukket fra mandag.Alle forsamlinger over 100 personer er forbudt. Alle “unødvendige” forretninger skal holde lukket, det vil sige blandt andet barer, cafeer, restauranter og biografer.Togtrafik over lange distancer bliver halveret, og flere flere terminaler i lufthavnene Orly og Charles de Gaulle bliver lukket.Dengang blev der både nyst og hostet ud i det blå - en situation, som i de her dage er fuldstændigt utænkelig i vel det meste af verden efterhånden. På den måde har tingene ændret sig markant.Da jeg i fredags gik forbi, så det ud som normalt. Og midt i en pandemi var der en insisteren på leve livet videre, at sidde på fortovscafeer og spise, hænge ud på gadehjørner og ryge, og ja - leve livet og gøre, som man har lyst.Lidt en befrielse, når man er kommet fra et land, hvor grænserne er lukkede, folk hamstrer toiletpapir i mængder, så de kan nå fra Skagen til Rødby - et par gange! - og isolerer sig i en sjælden set grad.Jeg ankom til Paris midt på ugen. Min velkomsthilsen var præsident Macrons besked om lukkede skoler og en opfordring om at begrænse sin almene færden. Men på gaden gik livet altså videre.Regeringen forsøgte igen og forbød dagen efter forsamlinger på flere end 100 personer.Og hvad blev tiltaget besvaret med? De Gule Veste gik på gaden for at demonstrere - naturellement!Sådan så det ud, da jeg sidste år fejrede Bastille-dagen i Paris. (Foto: Louise Brodthagen Jensen     DR Nyheder)Og sådan så den ud i går. (Foto: Louise Brodthagen)Demonstranter stødte i går sammen med politiet i Paris. (Foto: Tenani Serge/Avenir Pictures/ABA © Tenani Serge/Avenir Pictures/ABACA)I dag er der lokalvalg i Frankrig. Her er der blevet lavet markeringer på gulvet, så der bliver holdt afstand.Ejeren af en lille bistro insisterer på at holde åben - dog med dørene lukkede.1 / 5Sådan så det ud, da jeg sidste år fejrede Bastille-dagen i Paris. (Foto: Louise Brodthagen Jensen     DR Nyheder)1 / 5Og sådan så den ud i går. (Foto: Louise Brodthagen)2 / 5Demonstranter stødte i går sammen med politiet i Paris. (Foto: Tenani Serge/Avenir Pictures/ABA © Tenani Serge/Avenir Pictures/ABACA)3 / 5I dag er der lokalvalg i Frankrig. Her er der blevet lavet markeringer på gulvet, så der bliver holdt afstand.4 / 5Ejeren af en lille bistro insisterer på at holde åben - dog med dørene lukkede.5 / 5I aftes var ord så ikke længere tilstrækkelige til at banke de obsternasige franskmænd på plads.En alvorligt udseende premierminister Philippe skældte ud gennem fjernsynsskærmene og meddelte, at restauranter, cafeer, barer og alle “ikke nødvendige” forretninger og steder nu lukkes.Her til morgen var der færre mennesker og færre butikker åbne - men så har franskmændene alligevel fundet deres egen måde at vise, at de ikke lige sådan er til at kue - og livet altså går videre.På hjørnet af Rue Richelieu og Rue de Saint Augustin vendte de forbipasserende sig om, fordi en lille bistro havde åbnet de store trævinduer ud til gaden og bød på kaffe og frokostanretninger à emporter - til at tage med, for det er jo ikke ulovligt.Så ejeren bliver ved, så længe han får lov. Han forstår godt forbuddet, men er irriteret over den korte varsel, og nu var restaurantens lagre jo alligevel fulde af mad...Det viser sig i øvrigt, at valgsteder sammen med fødevarebutikker hører under “nødvendige” steder. I dag er der nemlig kommunalvalg i det franske.De første vælgere stod klar klokken 8, da rådhuset her i området åbnede, men hvor mange der deltager, er jeg spændt på at se. Og naturligvis også på, hvordan franskmændene insisterer på at leve videre, selvom de nu ikke har en fortovscafé at sidde på.Sean i London: Jeg sprittede instinktivt hænderne af ved synet af menneskemængdenSean Coogan arbejder som udlandsreporter i DR.Der var godt fyldt på fortovet ved mit hotel på Buckingham Palace Road i går formiddag. 20-30 turister stod stuvet sammen i en lang kø for at komme ombord på en ventende grøn turistbus.På vejbanen på den anden side af gaden holdt busser og personbiler, så langt øjet rakte, for at komme ind mod centrum.Hvad har de gjort i Storbritannien?Briterne kan fortsat sende deres børn i skole, tage toget i myldretiden eller tage på pub og til koncert om aftenen.Det er fortsat muligt at rejse. Myndighederne har bedt borgere, der mærker selv milde symptomer, om at gå i hjemmekarantæne i mindst syv dage.Efter en døgn i London havde jeg vænnet mig til, at der stadig var liv i gaderne herovre, selv om jeg efterhånden havde hørt fra flere, at der var mere stille end normalt, og at flere af de erhvervsdrivende allerede kan mærke det.Gåturen ned til Buckingham Palace gav mig alligevel et snigende følelse af klaustrofobi et par gange. Særligt ved det nærmeste busstoppested, hvor jeg instinktivt holdt vejret, mens jeg passerede den halve snes mennesker, der stod på hver sin side af den ledige smalle stribe fortov. Dampen fra en af de ventendes e-cigaret satte ubehagelige tanker i hovedet på mig.Foran det kongelige palads, som jeg efterhånden føler, at jeg kender ret godt takket være Netflix-serien 'The Crown', stod omtrent 100 mennesker samlet. Mennesker i alle størrelser og nuancer bevægede sig rundt i forsøget for at få taget et godt foto foran paladsets guldbeklædte hegn.Det gjaldt både par, familier og grupper, som troligt fulgte i hælene på en tourguide, der som en dårligt udrustet bannerfører viste vejen frem bevæbnet med et stykke rødt stof på en metalpind.Der er stadigvæk mange turister, der vil opleve London, selvom byen er blevet ramt af corona. (Foto: Sean Coogan)Trods coronatruslen stimlede folk sammen foran Buckingham Palace. (Foto: Sean Coogan)1 / 2Der er stadigvæk mange turister, der vil opleve London, selvom byen er blevet ramt af corona. (Foto: Sean Coogan)1 / 2Trods coronatruslen stimlede folk sammen foran Buckingham Palace. (Foto: Sean Coogan)2 / 2Jeg sprittede instinktivt hænderne af ved synet af menneskemængden og tænkte over, hvordan jeg bedst kunne komme til at tale med folk - uden hverken at skulle give hånd eller virke som en facer, der havde valgt den forkerte branche.Efter en lille gåtur mellem klyngerne af mennesker fik jeg øje på Caroline Ormston. Hun havde taget en stor del af familien ned til London fra Newcastle i nord, fordi hendes døtre skulle optræde ved en danseopvisning. Opvisningen blev aflyst, men hun tog alligevel familien med til London.Hun mindede mig om flere af de andre briter, jeg havde talt med undervejs:Hun var nervøs på sine forældres vegne, men var ikke selv bange for coronavirusset. Faktisk håbede hun på at få virusset, så hun "kunne få det overstået" og ikke længere være bange for at smitte sine forældre, sagde hun.Dagen forinden havde hun været bange og renset alt.- Det gør jeg ikke i dag, fortalte hun med et smil.- Man kan ikke blive ved på den måde, sagde hun.Jeg mindede mig selv om, at der for hver person på gaden nok var flere, som havde valgt at blive hjemme. Men hun var stadig langt fra den eneste, jeg havde talt med, som tog det hele forholdsvis afslappet - og jeg følte, at det smittede.- De her mennesker kom trods alt gennem to verdenskrige, sagde jeg til mig selv, mens min kollega og jeg efterlod Buckingham Palace bag os.Det var dog ikke nok til at få mig til at sænke paraderne helt. Da vi efterfølgende fik frokost rundt om hjørnet, kunne jeg ikke lade være med at holde øje med, om tjeneren rørte ved toppen af mit glas. Jeg sørgede da også for at tage min temperatur, da jeg kom tilbage til hotelværelset. Better safe than sorry, som man siger.I hvert fald nogle af os.Caroline i Berlin: Normalt hører jeg altid danske stemmer her i byen. Nu er de vækCaroline Marie Vendelbo Sørensen arbejder til daglig som sociale medier-reporter i DR Nyheder. (Foto: Caroline Marie Vendelbo Sørensen)Jeg rejser ofte til Berlin. Man kan vel faktisk godt sige, at jeg pendler hertil fra København, hvor jeg bor til daglig. Hver anden weekend sådan cirka. For her bor min tyske kæreste.Når jeg normalt bevæger mig igennem den enorme by, møder jeg altid en masse danskere på min vej. Om det er i øst eller vest, på gaden, cafeen eller i parken. Det er selvfølgelig ekstraordinært i de danske skoleferier, hvor ruteflyene er fyldt op og brokkeriet over manglende kabineplads uundgåelig.Hvad har de gjort i Berlin?Der er indført strenge regler mod begivenheder og arrangementer, hvor der er forbud mod at samles mere end 50 personer. Arrangørerne skal føre lister over deltagerne.Klubber, barer, værtshuse, spillehaller og bordeller skal holde lukket. Det gælder også fitnesscentre. Restaurer og cafeer må holde åbent, så længe gæsterne sidder med 1,5 meters afstand.Antallet af smittede i Berlin er steget til 263. På landsplan taler vi om mere end 4.000Siden min kæreste er begyndt at lære dansk, er han selv begyndt at lægge mærke til, hvilket sprog folk taler. Når han tror, at der er nogen, der taler dansk, giver han mig sådan et spændt blik og artikulerer så tydeligt han kan uden lyd: ’Dänen?’.Men nu er de væk. Vi har ikke hørt en eneste dansker i dagevis i vores færden rundt i byen. Da det blev meldt ud, at Danmarks grænser ville blive lukket, spidsede jeg ører i håbet om at møde nogle danskere, som jeg kunne tale med. Men hverken på Hauptbahnhof eller Alexanderplatz hørte jeg nogen.Først da jeg i går morges tog i lufthavnen for at lave en reportage, talte jeg med flere, der havde booket et tidligere fly hjem. I går troede min kæreste, at han hørte en mand tale dansk i supermarkedskøen og ville høre, om han havde planer om tage tilbage til Danmark. Det viste sig at være en hollænder, der lige var flyttet hertil.Og selv i dag på vores vanlige søndagsgåtur til Mauerpark i vores del af byen, Prenzlauer Berg, hvor vi ellers normalt møder folk fra alverdens lande, er der ikke en eneste dansker og heller ikke mange turister.Ved Eberswalder Strasse station ser jeg et par med masker på. Det er de eneste mennesker med maske, jeg har set i Berlin hele dagen. (Foto: Caroline Vendelbo Sørensen)Rundt omkring på de små gadecafeer bliver kaffen og kagen indtaget ufortrødent. (Foto: Caroline Vendelbo Sørensen)De lokale i Prenzlauer Berg går gerne deres ’Sonntagsspaziergang’ i området omkring Mauerpark og Kastanie Allé. (Foto: Caroline Vendelbo Sørensen)Berlin har mange små åndehuller i byrummet. Her på gadehjørnet bliver der spillet bordtennis. (Foto: Caroline Vendelbo Sørensen)Alternative musikanter er der altid mange af i Mauerpark i Berlins nordlige del af byen. Og selv på en dag som i dag med markant færre turister formår det her lille band nærmest at samle en lille menneskeskare. (Foto: Caroline Vendelbo Sørensen)1 / 5Ved Eberswalder Strasse station ser jeg et par med masker på. Det er de eneste mennesker med maske, jeg har set i Berlin hele dagen. (Foto: Caroline Vendelbo Sørensen)1 / 5Rundt omkring på de små gadecafeer bliver kaffen og kagen indtaget ufortrødent. (Foto: Caroline Vendelbo Sørensen)2 / 5De lokale i Prenzlauer Berg går gerne deres ’Sonntagsspaziergang’ i området omkring Mauerpark og Kastanie Allé. (Foto: Caroline Vendelbo Sørensen)3 / 5Berlin har mange små åndehuller i byrummet. Her på gadehjørnet bliver der spillet bordtennis. (Foto: Caroline Vendelbo Sørensen)4 / 5Alternative musikanter er der altid mange af i Mauerpark i Berlins nordlige del af byen. Og selv på en dag som i dag med markant færre turister formår det her lille band nærmest at samle en lille menneskeskare. (Foto: Caroline Vendelbo Sørensen)5 / 5Til gengæld er der forholdsvis mange mennesker på gaden. På hver en gadecafe sidder mennesker og nyder solens varme stråler, og forældre har deres børn med på bydelens mange legepladser. Og jeg forstår dem godt. Efter dage med gråvejr skinner solen endelig, og himlen er blå.Alligevel virker det for godt til at være sandt, når man hører om, hvordan man i rigtig mange byer i Europa - selv rundt omkring i Tyskland - er ved at lukke ned, og sågar nogle steder beder folk om at holde sig inden døre.I Berlin er der i forhold til i Danmark først sent blevet taget en række tiltag. Men i går aftes blev grebet så strammet om Berlins borgere med forbud mod private arrangementer med flere end 50 personer. Og i nat kontrollerede politiet gaderne for at sikre, at barer og værtshuse holder lukket. Men det er, som om at budskabet ikke helt er sivet ind – i hvert fald ikke i den her i bydel, hvor folk ikke virker til tage livet og situationen så tungt.Min kæreste og vores omgangskreds virker også rimelig ubekymrede indtil videre. Og jeg er spændt på, hvornår vi skal forholde os til andet end ikke at kunne komme i byen eller tomme hylder, hvor der normalt står håndsprit og toiletpapir.
Prøv at lukke øjnene.Okay, forestil dig så en kriminalkommisær eller en detektiv eller en skarpsindig journalist – én af dem, der går rundt og opklarer mordgåder i krimier.Hvad ser du for dig?En forsumpet svensker, der vælter rundt i alkohol og skænderier med sin kone derhjemme? Drop ham.Læs også:DRs anmelder slagter filmatisering af norsk bestsellerkrimi: What the f*ck!?En smartsnakkende amerikaner i lang frakke og blød hat og med en smøg hængende i kæften? Væk med ham også.Om filmenInstruktør: Tarik SalehMedvirkende: Fares Fares, Hania Amar, Mari MalekPremiere: 12. oktoberEn hårdtarbejdende journalist, der roder i arkiver og graver sig frem til et dumt svin et sted i overklassen? Smid også hende ud…Politimanden Noredin Mostafa i 'Cairo Confidential' har intet at gøre med de kriminalskarpe hjerner, du kender fra film.Til gengæld er det temmelig sandsynligt, at der eksisterer nogen ligesom ham derude i verden, sandsynligvis i de arabiske lande, men måske også herhjemme.Han er mindst lige så velfungerende i knoppen som Philip Marlowe, Carl Mørck, Dana Scully eller Harry Hole, men omstændighederne omkring hans opklaringsarbejde er helt anderledes end noget, hans mere berømte kolleger har været udsat for. Det smager af virkelighed.Smukke kvinder og egyptisk overklasseAllerede i én af de første scener bliver det slået fast, at Noredin Mostafa ikke skal opklare et mord i normale omgivelser. Med sin sædvanlige ligegyldige mine drysser han ind på et hotelværelse, hvor en ung, smuk og letpåklædt kvinde ligger død i en blodpøl.På toilettet står en politikommissær og tisser for åben dør. På sengen sidder en anden højtstående politimand og spiser rejer med mango, blot en meter fra det kolde lig.Og da Noredin Mostafa åbner den afdøde kvindes taske, fisker han et bundt pengesedler op og stopper dem i lommen uden at gøre det mindste for at skjule det for sine kolleger.Kort efter beslutter politiadvokaten, at kvindens død var et selvmord, hvilket selv ikke verdens mest elendige detektiv vil hoppe på.Læs også:Norsk krimi-konge: Hollywood har overtaget min heltSå skulle hun i så fald have snittet halsen over på sig selv med en lille stump barberblad, hvilket er fysisk umuligt.Og så begynder Noredin Mostafa det, der er selve motoren i 'Cairo Confidential': Et opklaringsarbejde, som hans chefer ikke vil have, samtidig med at Mostafa opfører sig dybt korrupt, ja, nærmest uinteresseret i at opklare forbrydelser, altså lige bortset fra den her sag, der involverer en anden smuk kvinde og en række personer med tilknytning til Egyptens øverste klasse.© drPer Juul CarlsenFilmtossen Per Juul Carlsen er vært for Filmland Podcast samt anmelder på P1 Eftermiddag.Han er ikke meget for at tale om yndlingsfilm, men vil gerne vedgå, at hans liv blev formet af Monty Python, David Lynch, 'Rumrejsen år 2001', 'Blade Runner', talrige tegneserier og en helt igennem fortræffelig barndom i Randers.Et menneske fanget i et sygt samfundSamtidig befinder Egypten sig midt i de omvæltninger, som verden siden kom til at kende som 'Det arabiske forår', en række optøjer, der håbede på at fjerne et korrupt styre og sende demokratisk varme gennem det hårdtprøvede land, dengang i 2011.Og så står det pludselig klart, at Noredin Mostafa, der bliver spillet sprællevende af svenske Fares Fares, måske kunne have været en Philip Marlowe, en Carl Mørck, en Dana Scully eller en Harry Hole under andre omstændigheder.Læs også:Fra bog til bio: Fem fede krimi-filmatiseringer, der faktisk fungererMen her, i svenske Tarik Salehs 'Cairo Confidential', er han selve billedet på et menneske fanget i et sygt samfund. Han vil opklare en forbrydelse. Og han kan - men han må ikke.Det gør 'Cairo Confidential' til en af de mest spændende krimier og mordgåder, der længe har martret de danske biografer.Hvem morderen er, og hvorfor vedkommende begik mordet, er ikke det vigtigste – det er derimod de mekanismer, der forsøger at forhindre ham i at finde morderen.Der bor et ødelagt land i Noredin Mostafas sjæl, og det er den, der drysser forvildet rundt i Cairo og forsøger at finde en kvindemorder.
Den 16-årige svenske klimaaktivist Greta Thunberg samlede fredag over 20.000 tyske skoleelever til klimademonstration i Berlin.Det vurderer tysk politi over for nyhedsbureauet dpa.- Vi vil have en fremtid. Er det for meget forlangt? Dette er kun begyndelsen af begyndelsen, sagde Thunberg i en tale ved Berlins ikoniske Brandenburger Tor og fik jubel tilbage fra demonstranterne.- Den ældre generation har ikke formået at få styr på menneskehedens største krise, lød det i den svenske skolepiges tale.Thunberg tilføjede, at voksne klapper de unge på hovedet og fortæller dem, at alt nok skal gå.- Men vi skal bekymre os, vi skal gå i panik, sagde Thunberg - en gentagelse af, hvad hun fortalte nogle af verdens mest magtfulde ledere, da hun i januar talte ved World Economic Forum i Davos.De tyske demonstranter klappede i takt og råbte "Greta, Greta", da hun afsluttede sin korte tale.Aktivister fra flere lande i Europa talte ved de unges klimademonstration i Berlin fredag.Thunberg begyndte sin egen "skolestrejke for klimaet" i september, da hun blev væk fra skole hver fredag og i stedet satte sig uden for det svenske parlament, Riksdagen, i Stockholm for at gøre opmærksom på klimatruslen.Siden har klimastrejkerne bredt sig til flere lande over hele verden.Den unge svenske klimaforkæmper er i Berlin til søndag. hun skal blandt andet modtage en pris, Golden Camera, for sin aktivisme./ritzau/
Vindmaskiner, konfettikanoner og pyroregn.Er det ord, der giver dig gåsehud og åndenød – på den gode måde – så burde du måske overveje at pakke flyttebilen og vende snuden mod Sverige.For selvom der er lagt an til musikfest, når vinderen af Dansk Melodi Grand Prix lørdag aften skal findes, så er det en helt anden form for Grand Prix-feber, der raser hos vores svenske naboer.I stedet for at afholde ét Melodi Grand Prix - som vi gør herhjemme -, så vælger svenskerne nemlig deres bidrag til Eurovision Song Contest gennem en sand maraton-finale, der strækker sig over seks lørdage og trækker seere i millionvis til tv-skærmene.Men hvorfor dælen er svenskerne blevet så vilde med Grand Prix?Glitter er kur mod vinterdepressionenSverige har afholdt Melodifestivalen, som det lokale Grand Prix hedder, stort set hvert år siden 1959. I mange år bestod finalen af ét show med ti sange, som vi kender det herhjemme, men i 2002 valgte man hos svensk tv at skrue gevaldigt op for Grand Prix-blusset.Man valgte nemlig at udvide Melodifestivalen - eller "Mello", som det kaldes i daglig tale - fra ét til hele seks tv-shows. I dag består showet derfor af fire semifinaler, ét ekstra opsamlingsheat samt en stor finale, og det samlede startfelt tæller hele 28 sange.© ScanpixSverige i EurovisionMed seks sejre under bæltet er Sverige det land, der har vundet Eurovision næstflest gange - kun slået af Irland, der har kan prale af syv Eurovision-sejre.Sverige vandt senest konkurrencen i 2015, hvor Måns Zelmerlöw sang nummeret 'Heroes'. Andre svenske vindere tæller kæmpehittet 'Euphoria' med Loreen fra 2012 og Abbas klassiker 'Waterloo', der vandt i 1974.Svenskerne har deltaget i Eurovision næsten hvert år siden 1958.Men er seks lørdage med Grand Prix ikke lige i overkanten? Og hvorfor går svenskerne så meget op i den glitterbefængte musikkonkurrence? Svaret finder man måske ved at kaste et blik på den svenske vejrudsigt.Ifølge journalist Torbjörn Ek, der i 15 år har skrevet og reporteret fra Melodifestivalen i den svenske avis Aftonbladet, bidrager Grand Prix-braget nemlig med en tiltrængt vitaminindsprøjtning af fest og farver til de vinterblege svenskere.Vinteren er lang og kold her, så Melodifestivalen giver os det skud varme og glæde, vi hungrer efter.Torbjörn Ek, journalist- Sverige er virkelig mørkt og deprimerende i vintermånederne. Vinteren er lang og kold her, så Melodifestivalen giver os det skud varme og glæde, vi hungrer efter. Og så giver det os svenskere noget sjovt og hyggeligt at tale om, nu hvor alt andet er så gråt og trist, forklarer han.Samme forklaring får man, hvis man spørger det svenske publikum.- Melodifestivalen er jo én stor fest fuld af glæde, glitter og glamour, lyder det begejstret fra svenske Sara Gustavsson, da DR møder hende og hendes børn blandt publikum i Malmö Arena, hvor årets fjerde Grand Prix-semifinale blev afholdt.Familien er sammen med en veninde og hendes børn taget ind for at se generalprøven på årets fjerde semifinale, der afholdes i Malmö, og det er de ikke alene om. Selvom aftenens show bare er en generalprøve - den rigtige semifinale er først dagen efter -, så er der stort set udsolgt.- Jeg tror, "Mello" er blevet så stort her, fordi det bare er virkelig sjovt og underholdende og noget, der samler hele familien, forklarer Sara Gustavsson, der sammen med sine børn har indløst billet til showet for fjerde år i streg.DR tog til generalprøven på årets fjerde semifinale i Malmö for at tale med publikum om svenskernes Grand Prix-passion:- "Mello" er en grund for os svenskere til at skeje lidt ud. Normalt er vi ret nede på jorden og generte, men med "Mello" har vi en grund til at gakke lidt ud, fortalte 19-årige Elinnor Komet, der var taget til Melodifestivalen med sin mor, Johanna Komet. - Alle i Sverige ser Melodifestivalen, uanset om de kan lide det eller ej, siger hun med et grin. (Foto: Christian Ellegaard © dr)- Jeg er vild med "Mello", fordi det er sjovt, og der er god musik med, lød det fra niårige Olivia Allonson, der var taget til Grand Prix-fest med sin mor og bedsteforældre. Billetterne var en tidlig fødselsdagsgave til Olivia, der fylder ti år til sommer. (Foto: Christian Ellegaard © dr)- Melodifestivalen er i en størrelsesorden, som vi kun kan drømme om i Danmark. Det er så stort og folkeligt, og det er blevet en tradition for os at tage til Sverige for at se showet, lød det fra 29-årige Morten Kaiser, der havde turen til Malmö med sin far Frank Kaiser. Tilsammen har de været til Melodifestivalen otte gange. (Foto: Christian Ellegaard © dr)- Der er noget for alle i Melodifestivalen. Det er virkelig en folkefest, lød det fra Sara Gustavsson, der var til generalprøve med sine børn. (Foto: Christian Ellegaard © dr)1 / 4- "Mello" er en grund for os svenskere til at skeje lidt ud. Normalt er vi ret nede på jorden og generte, men med "Mello" har vi en grund til at gakke lidt ud, fortalte 19-årige Elinnor Komet, der var taget til Melodifestivalen med sin mor, Johanna Komet. - Alle i Sverige ser Melodifestivalen, uanset om de kan lide det eller ej, siger hun med et grin. (Foto: Christian Ellegaard © dr)1 / 4- Jeg er vild med "Mello", fordi det er sjovt, og der er god musik med, lød det fra niårige Olivia Allonson, der var taget til Grand Prix-fest med sin mor og bedsteforældre. Billetterne var en tidlig fødselsdagsgave til Olivia, der fylder ti år til sommer. (Foto: Christian Ellegaard © dr)2 / 4- Melodifestivalen er i en størrelsesorden, som vi kun kan drømme om i Danmark. Det er så stort og folkeligt, og det er blevet en tradition for os at tage til Sverige for at se showet, lød det fra 29-årige Morten Kaiser, der havde turen til Malmö med sin far Frank Kaiser. Tilsammen har de været til Melodifestivalen otte gange. (Foto: Christian Ellegaard © dr)3 / 4- Der er noget for alle i Melodifestivalen. Det er virkelig en folkefest, lød det fra Sara Gustavsson, der var til generalprøve med sine børn. (Foto: Christian Ellegaard © dr)4 / 4Kan ikke betale sig at udgive musik uden MelodifestivalenAt Melodifestivalen er noget, der samler svenskerne, er der ikke nogen tvivl om. Trods et mindre fald i seertallene de seneste par år, så er showet fortsat det absolut mest sete tv-program hos vores svenske naboer, og sidste års finale trak tæt på fire millioner seere.Tv-showet er faktisk så populært, at konkurrencen også har påvirket den måde, man udgiver musik på i Sverige, forklarer Tobbe Ek.- Er du en svensk popsanger, som ikke er med i Melodifestivalen, så kan det nærmest ikke betale sig for dig at udgive ny musik i januar, februar og marts. Det er i princippet umuligt, siger han.- Det her er det eneste, medierne går op i lige nu, og Melodifestivalen er så stort, at sangene i konkurrencen ofte løber med al opmærksomheden på streamingtjenesterne.Anna Bergendahl (th.) og Dotter (tv.) er bookmakernes helt store favoritter til at snuppe sejren på lørdag, hvor i alt 12 deltager. Vinder én af de to, vil det være første gang i seks år, at Sverige sender en kvindelige artist til Eurovision. (Foto: CLAUDIO BRESCIANI © Ritzau Scanpix)Anna Bergendahl (th.) og Dotter (tv.) er bookmakernes helt store favoritter til at snuppe sejren på lørdag, hvor i alt 12 deltager. Vinder én af de to, vil det være første gang i seks år, at Sverige sender en kvindelige artist til Eurovision. (Foto: CLAUDIO BRESCIANI © Ritzau Scanpix)Netop fordi Melodifestivalen er så stor en platform, betyder det også, at der ofte er kendte og etablerede navne at finde blandt deltagerne ved Melodifestivalen. Vores egen rockmama Sanne Salomonsen har sågar været med - to gange.Her ses en læderklædt Sanne Salomonsene på "Melo"-scenen i 2005, ligesom hun også deltog i konkurrencen i 2015. (Foto: CLAUDIO BRESCIANI © Ritzau Scanpix)- I Danmark er det en stor ting én dag. I Sverige er det en folkefest i flere måneder, og stemningen er meget vildere derovre, forklarede Salomonsen til TV 2, da hun i 2015 deltog i den svenske musikfest for anden gang.Og netop fordi Melodifestivalen tiltrækker så sig meget opmærksomhed, er det en eftertragtet platform for mange svenskere musikere, der ønsker at promovere dem selv og deres musik, forklarer Tobbe Ek.- SVT (Sveriges svar på DR) har formået at få musikernes øjne op for, hvor god en mulighed Melodifestivalen faktisk kan være for at vise dig frem.Sanne Salomonsen endte i 2005 på en syvendeplads i Melodifestivalen med sangen "Higher Ground":Sanne Salomonsen - Higher Ground0:00Vi er allesammen blevet hjernevasket. SVT har hjernevasket hele den svenske befolkningFrida Öhrn, deltager i MelodifestivalenHele Sverige er blevet 'hjernevasket'Og én af dem, der har valgt at gribe den mulighed, er 20-årige Hanna Ferm.Sidste år sikrede sangerinden sig en andenplads i konkurrencen, og i år er hun vendt tilbage for at tage revanche med sangen "Brave", som hun synger i årets finale.Hør "Brave" her, mens du læser videre:Hanna Ferm - Brave0:00- Melodifestivalen er den største platform for musik og optrædener i Sverige, og for en artist som mig, er det her stort set det eneste sted, hvor du for alvor kan få lov til at skeje ud og lave et kæmpe sceneshow, siger Hanna Ferm, der er én af vinderfavoritterne forud for lørdagens finale.- Sidste år, da jeg gjorde min debut, tænkte jeg naturligvis over, hvad det ville betyde for min karriere at være med i "Mello" - om jeg ville blive stemplet som en "Grand Prix-artist" -, men medmindre jeg deltager i konkurrencen de næste 20 år, så tror jeg ikke, det sker. Jeg ser bare det her som et springbræt til noget endnu større.- Det er dét eneste, folk kommer til at snakke om i kantinen på mandag, siger sangerinden Hanna Ferm, der er blandt deltagerne i årets svenske finale. (Foto: Stina Stjernkvist © SVT / Melodifestivalen)- Det er dét eneste, folk kommer til at snakke om i kantinen på mandag, siger sangerinden Hanna Ferm, der er blandt deltagerne i årets svenske finale. (Foto: Stina Stjernkvist © SVT / Melodifestivalen)Også sangerinden Frida Öhrn har i år valgt at stille op Melodifestivalen. Det er fjerde gang, hun deltager i konkurrencen.- Det her et meget specielt og unikt show at være med i. Det er en kæmpe mulighed for at promovere sig som artist i Sverige, og det er fantastisk at få mulighed for at ramme så mange mennesker, siger Frida Öhrn.Frida Öhrn deltog i år i Melodifestivalen for fjerde gang. Hendes bidrag 'We Are One' fik dog ikke en plads i lørdagens finale. (Foto: Stina Stjernkvist © SVT / Melodifestivalen)Hun har sin helt egen teori om, hvorfor "Mello-monstret" har vokset sig så stort og stærkt.- Vi er allesammen blevet hjernevasket. SVT har hjernevasket hele den svenske befolkning, siger hun og slår en stor latter op.- Ej, jeg ved det ikke. De (SVT) har gjort et fantastisk stykke arbejde med at gøre det her show så godt og intenst som muligt, så folk bliver trukket ind i det – uanset om de vil eller ej, siger hun med et halvtskummelt smil.Finalen i Melodifestivalen 2020 afholdes lørdag og kan ses direkte på SVT 1 fra klokken 20.Der risikerer dog at blive kamp om fjernbetjeningen - Dansk Melodi Grand Prix 2020 ruller nemlig over skærmen samme tid. Du kan følge den danske musikfest direkte på DR1 og DRTV fra klokken 20.Læs også:Corona-tiltag rammer Melodi Grand Prix: Publikum får ingen adgang
De seneste par uger har Sanne Troelsgaard og Sofie Svava oplevet fin succes med fodboldlandsholdet i EM-kvalifikationen, hvor det senest er blevet til to sejre mod Bosnien & Hercegovina og Georgien.Og de to spillere skulle forsøge at ride videre på succesbølgen søndag aften – denne gang for deres svenske klub FC Rosengård, som jagter guldet i den bedste kvindelige fodboldrække.Rosengård førte før dagens kamp ligaen med fem point ned til nummer to Kopparbergs/Göteborg FC, og med tre runder tilbage i den svenske række kunne Troelsgaard og Svava sikre sig guldet på hjemmebane mod Linköping.Rosengård kom dog bagud i 44. minut, men Sofie Svava sørgede for lidt ro inden pausen, da hun i tre minutters overtid udlignede.Linköping kom dog bedst ud i anden halvleg og bragte sig hurtigt foran med 3-1.Men så tog hjemmeholdet for alvor arbejdshandskerne på, da først Sanne Troelsgaard reducerede med et langskud med syv minutter igen.Og så udlignede Rosengård kort tid efter med en forrygende scoring af Anna Anvegård.Sanne Troelsgaard bliver tiljublet efter sit mål til 2-3. (Foto: 50090 Johan Nilsson/TT © Scanpix)Sofie Svava trøster Sanne Troelsgaard, der missede en stor chance i overtiden. (Foto: 50090 Johan Nilsson/TT © Scanpix)1 / 2Sanne Troelsgaard bliver tiljublet efter sit mål til 2-3. (Foto: 50090 Johan Nilsson/TT © Scanpix)1 / 2Sofie Svava trøster Sanne Troelsgaard, der missede en stor chance i overtiden. (Foto: 50090 Johan Nilsson/TT © Scanpix)2 / 2I overtiden havde Sanne Troelsgaard en allertiders mulighed for at fuldende den vanvittige comeback og sikre mesterskabet denne søndag aften, men fra kort afstand fra målet sparkede Troelsgaard forbi til stor ærgrelse for midtbanespilleren.Hun kan dog stadig glæde sig over, at Rosengård fører ligaen med seks point ned til andenpladsen og med 11 mål bedre end Kopparbergs/Göteborg, og derfor skal meget gå galt, hvis ikke guldet ender i danskerklubben.Næste chance for at vinde mesterskabet er søndag den 20. oktober, hvor Rosengård gæster Vittsjö.Læs også:Danmark stormer mod fodbold-EM: Sikker sejr i Georgien
Huawei er en stor kinesisk virksomhed, der blandt andet leverer mobilnet. Siden 2013 har Huawei opbygget og drevet 4G-netværket for TDC i Danmark.De kommende år skal 5G-netværket dog erstatte 4G-netværket. Men det bliver den svenske virksomhed Ericsson, der skal levere dette og altså ikke Huawei.Beslutningen om at vælge Ericsson kommer efter en større debat om sikkerhedsrisikoen ved at lade en kinesisk virksomhed stå for kritisk infrastruktur i Danmark.TDC: Valg er sket ud fra forretningshensynForsvarsminister Claus Hjort Frederiksen (Venstre) har peget på mulige sikkerhedsmæssige udfordringer på grund af Huaweis tilknytning til den kinesiske stat, men har tidligere sagt at det ikke er muligt at lovgive mod Huawei.En del af bekymringerne omkring Huawei skyldes kinesisk lov, som pålægger virksomheder at hjælpe staten.Allison Kirkby er TDC’s administrerende direktør og siger, at valget af Ericsson er sket ud fra rent forretningsmæssige hensyn.Huawei skal fortsat lave opgaver for TDCDe danske myndigheder har været involveret i sikkerheden omkring leverandøren til 5G-netværket, men det er der intet usædvanligt i.- Vi er altid i en løbende dialog med sikkerhedsmyndighederne, fordi vi driver kritisk infrastruktur. Det gælder ikke kun for denne proces, men for alt, hvad vi gør, siger Allison Kirkby.Huawei har i et brev til Folketinget understreget, at Huawei følger alle love og regler i de lande, hvor de arbejder. Huawei skal fortsat lave en række opgaver for TDC.Hvad er 5G?•5G-netværket bliver meget hurtigere end 4G-netværket. I fremtiden forventer man, at blandt andet sundhedssystemer skal være koblet på 5G-netværket.•Eksperter forventer, at 5G-netværket bliver det mest kritiske stykke infrastruktur, som noget land bygger. Derfor er der så meget fokus på sikkerheden.•Ifølge planen skal de første 5G-antenner være i brug i løbet af 2019.
Lærerflugt, faldende karaktergennemsnit blandt skolebørnene og skuffede forældre.Det er udfordringerne i den svenske folkeskole efter en stor skolereform i start 90'erne - og passer vi ikke på, vil historien gentage sig i Danmark.Sådan lyder det fra svenske forskere, der råber vagt i gevær over den danske folkeskolereform.I en ny, stor undersøgelse bestilt af den svenske regering peger de svenske forskere på, at modstand mod reformer i 1990'erne blandt svenske lærere er en af årsagerne til den svenske skoles deroute, lyder det fra Professor Leif Lewin, der står bag undersøgelsen.Kan mislykkes- Skolesystemerne er forskellige i Danmark og i Sverige, men indfører man en reform mod lærernes vilje, så kan implementeringen mislykkes, og her kan man lære meget af de fejl, man har begået i Sverige, siger han til DR P4 København.Særligt lærernes arbejdsvilkår spiller en stor rolle i den svenske skoles rutsjetur ned af de europæiske ranglister, fordi man ikke tog lærerne med på råd, da reformen skulle indføres, siger Leif Lewin.- Lærernes arbejdsvilkår er forudsætningen for gode resultater i skolen, og når lærerne ikke føler, de har fået chancen for at udøve deres arbejde ordentligt, så har man forklaringen på, hvorfor det går dårligt, siger han til DR P4 København.Professor: Kan betyde lærerflugtHan bliver bakket op af professor i uddannelse på Malmø Universitet, Anders Jakobsson, der mener, at folkeskolereformen kan betyde lærerflugt blandt de danske lærere, sådan som det er sket i Sverige, de seneste 20 år.- Sådan som jeg har forstået den danske skolereform, så skal lærerne blive længere på skolen og samtidig mister de indflydelse på arbejdstid og tilrettelæggelsen af undervisningen, og det er en utrolig farlig udvikling, siger han til DR P4 København.I Sverige er der ifølge lærerforbundet forsvundet 35.000 lærere siden reformerne i start 90'erne, og det er på grund af, at lærerne ikke føler den samme faglige stolthed - det samme kan ske i Danmark, mener Anders Jakobsson.Mangel på kvalificerede lærere- Hvis jobbet som lærer bliver upopulært og falder i status, så er der også færre, der vil undervise og dermed får man en ond spiral, hvor der bliver mangel på kvalificerede lærere, siger han til DR P4 København.Kun lidt mere end hver tiende lærer i Danmark mener, at reformen samlet set vil give eleverne en bedre folkeskole. Samtidig overvejer seks ud af ti lige nu at forlade lærerfaget, viser en rundspørge DR Nyheder har lavet blandt 900 lærere.
Artiklen blev første gang publiceret 11. januar på dr.dk/sporten.I 1990 træder der en mand ind af døren hos et bettingselskab i London. Han har 1000 kroner i hånden, og for ham er der ikke nogen tvivl om, hvor de penge skal placeres. Sveriges herrer bliver verdensmestre i håndbold.Ekspedienten kigger forundret på manden. Det er rigtig mange penge at lægge på et land, som ingen tror på til VM. De giver pengene 25 gange igen. Men pengene skal spilles.Gambleren er nemlig Sveriges landstræner Bengt Johansson, og han er manden bag et af de bedste landsholdsdynastier i international håndboldhistorie – Bengan Boys.Det er historien om et hold, hvor man ved hjælp af fantastisk talent og nogle af de bedste ledere formåede at eje håndboldverdenen i 12 år.Når først de ramte dagen, så var det et landshold, som var umuligt at slå. DR Sportens håndboldekspert Lars Krogh Jeppesen mærkede det på egen krop, da han kom til det danske landshold i slutningen af 1990’erne.- Men Bengan Boys spillede deres livs kamp, og i svensk idrætshistorie kalder man også det her for miraklet i Prag.Thomas Ladegaard- Det var et fantastisk håndboldhold, som var lig med nederlag, da jeg startede på landsholdet. Jeg kan huske den der fornemmelse, når man skulle møde Sverige. Der var ikke rigtig nogen, som troede på, at vi kunne vinde, forklarer han.Det store gennembrudMen sådan var der altså ikke nogen modstandere, der så på dem, da de gik indtil VM-slutrunden i det gamle Tjekkoslovakiet i 1990. Men med flot spil hentede Sverige sejre mod stærke lande som Ungarn og de tjekkoslovakiske vært, og pludselig var det undertippede hold i finalen.Thomas Ladegaard er forfatter til bogen ’Håndboldens legender’ og har fulgt sporten tæt i mange år. Han tænker tilbage på VM i 1990 med et bankende hjerte.Den svenske landstræner Bengt Johansson, som "Bengan Boys" er opkaldt efter. (Foto: POULSEN LARS)- Det absolut største højdepunkt for Bengan Boys var i 1990. Det er en af de største overraskelser, og efter min mening er det også en af de bedste VM-finaler og håndboldkampe, der nogensinde er blevet spillet, forklarer Thomas Ladegaard.- Sovjetunionen var på daværende tidspunkt i opløsning som nation, men som håndboldhold havde de måske det bedste hold nogensinde for landet. De havde blæst alle af banen, siger han.Svenskerne var derimod et uerfarent hold, hvor langt størsteparten af spillerne stadig spillede i den hjemlige liga.- Men Bengan Boys spillede deres livs kamp, og i svensk idrætshistorie kalder man også det her for miraklet i Prag. På tv sad kommentatorerne og græd, og det er jo også det helt store gennembrud for Sverige. Alt går op i en større enhed i den finale, forklarer Thomas Ladegaard.- Det var Bengt Johansson, der havde en playbook, som var fyldt med kombinationer, som man fik udleveret, når man kom ind på holdet.Thomas LadegaardDet var startskuddet til et utal af kæmpe kampe mellem det senere Rusland og Sverige op gennem halvfemserne.Før deres tid i taktik og professionalisme1990’erne var generelt en guldalder for svensk sport. De havde nogle af de bedste spillere i tennis og bordtennis, de var verdensmestre i ishockey, og herrelandsholdet i fodbold tog til VM i USA og vandt bronze. Alligevel var forventningen om en medalje størst omkring håndboldherrerne.- De havde et utrolig stærkt koncept, og så havde de både erfaring og rutine i nogle af de her spillere. De havde også kynisme og hårdhed. Ting det danske landshold først lærte op gennem 00’erne.Lars Krogh Jeppesen- Det var et kollektiv, hvor der var plads til store enere, men det var holdet, som vandt sammen, forklarer Thomas Ladegaard.Taktisk var Bengt Johansson også et godt stykke foran sine konkurrenter, hvilket gjorde, at holdet leverede ting, som ikke var set før.- Det var Bengt Johansson, der havde en playbook, som var fyldt med kombinationer. Det var den meget styrede og strukturerede måde at gå til det på, forklarer Thomas Ladegaard.- Men så var der også en anden stil. De var mere inspirerede af den jugoslaviske håndboldskole. Der har du mere af den kreative og anarkistiske tilgang til sporten, siger han.-Når de to tilgange gik op i en højere enhed hos Bengan Boys, så var det, at de blev de bedste i verden. Strukturen blandet op med den store kreativitet, lyder det fra forfatteren.I Danmark har man ”de glade fodbold-80’ere” med Elkjær, Arnesen og Laudrup, og det er ikke helt forkert, at sammenligne den succes med den succes, som svenskerne havde på håndboldbanen i 90’erne.- De havde selvfølgelig en forkærlighed for at tage snus og drikke bajere, men de var også utrolig professionelle, forklarer Lars Krogh Jeppesen.Profil efter profilOg så havde det svenske landshold nogle af de bedste spillere nogensinde i håndbold med Magnus Wislander og Stefan Lövgren. Men det stopper ikke ved de to. Magnus Andersson, Ola Lindgren, Staffan Olsson og så senere Ljubomir Vranjes havde alle perioder, hvor de viste verdensklasse, og så har vi endda ikke nævnt de svenske målvogtere endnu.- To af mine største idoler var de to keepere i Mats Olsson og Tomas Svensson. Deres redningsprocent var vildt høj, og når den ene ikke leverede, så tog den anden bare over, forklarer Lars Krogh Jeppesen.- Oppe i 1990’erne kom anførernes anfører med i Stefan Lövgren. Han var født med anførerbind om armen.Thomas LadegaardMen der var ingen større end Magnus Wislander. Ved årtusindeskiftet blev han også kåret til den bedste håndboldspiller i det sidste årtusinde.- Magnus Wislander var igennem hele den her periode omdrejningspunktet på holdet. Han var en stor håndboldhjerne, som først var playmaker, og senere blev han en af verdens bedste stregspillere, siger Thomas Ladegaard.Et kæmpe medaljehavEfter guldmedaljen i 1990 begynder det svenske dynasti. Medaljerne bliver høstet på samlebånd. Sverige er holdet, som alle vil slå, men opgaven er for stor for de fleste modstandere. De næste 13 muligheder giver 12 medaljer til Bengan Boys.Specielt ved EM er Sverige uovervindelige med fire guldmedaljer ud af fem mulige. Ved VM er Sverige også med fremme, men ofte er rivalerne Rusland i vejen for en gentagelse af 1990-triumfen.Ved VM i 1999 i Egypten står de to håndboldstormagter igen over for hinanden. Det lugter endnu engang af, at Rusland bliver de store, men en formidabel 2. halvleg med Stefan Lövgren i spidsen sikrer det andet svenske verdensmesterskab inden for ti år.- Sverige er ikke favoritter, men kan sagtens blive verdensmestre.Lars Krogh JeppesenHan var også i spidsen for de blå-gule, da de på hjemmebane i 2002 skulle forsøge at vinde EM-trofæet for tredje gang i træk. Men der var begyndt at ske noget med Bengan Boys.- For mig markerer det EM mere en overgang til, at der var ved at ske noget nyt i håndboldverden. Eksempelvis, at Danmark var på vej op. Det samme med Tyskland og Frankrig, forklarer Thomas Ladegaard.Staffan Olsson og Markus Wislander fejrer deres andet VM-guld efter triumfen i 1999 i Egypten. (Foto: Patrick Hertzog)Svenskerne vinder dog EM-finalen over Tyskland i sidste ende efter forlænget spilletid.- Det var en stor triumf på hjemmebane, men der var også tydelige tegn på, at det hele var ved at ebbe lidt ud, forklarer Thomas Ladegaard.En sand OL-forbandelseSom årene gik med Bengan Boys i teten i håndboldsporten, blev det mere reglen end undtagelsen, at de svenske herrer tog hjem fra en slutrunde med metal. Det var også tilfældet ved OL, men det er alligevel også her, at skyggen på holdet trækker sig ind over.OL 2000 i Sydney. Semifinale i herrehåndbold Sverige - Spanien 32 - 25. Andrej Tjepkin i kamp på stregen med Magnus Wislander. (Foto: Jens Dresling)I 1992, 1996 og 2000 gik svenskerne alle gange hele vejen til finalen, men da de sidste sekunder løb ud, var det hver gang med de blå-gule som taberne. Tre gange sølvmedaljer.Staffan Olsson med det ikonisk lange hår lovede sågar, at han ville klippe det, hvis holdet hentede OL-guld, men som måske er bekendt for mange, så har han stadig det lange hår den dag i dag.- Jeg tror bestemt, at det gør ondt på dem, at det blev til tre sølvmedaljer. Men at det aldrig lykkedes dem gør næsten den her historie endnu smukkere. Der var ligesom noget, der endte med at blive lidt uopnåeligt, siger Thomas Ladegaard.Det er ikke til at vide, om Bengt Johansson endnu engang har tænkt sig at finde sin pengepung frem og spille på Sverige som verdensmestre, men det er værd at overveje, at overraskelsen ville være markant mindre, hvis de vinder denne gang, end i 1990.
Kursen på den svenske og norske krone er meget lav i øjeblikket. Og det gør det billigt at købe varer i Sverige og Norge.Siden 2012 er den svenske krone faldet i værdi. I denne uge har kursen været under 69, og det er første gang siden 2009.Når den svenske krone har en kurs på 69, betyder det, at man får 100 svenske kroner for 69 danske kroner.Man kan spare penge på mange typer varerIda Marie Moesby er økonom i Forbrugerrådet Tænk. Hun siger, at der kan være mange penge at spare på bestemte typer varer.Det kan være varer som tøj, fødevarer, restaurantbesøg eller en tur i en forlystelsespark.I Norge kan der også være penge at spare. Den norske krone er faldet siden 2013. 100 norske kroner koster i dag 74 danske kroner.Sverige er ramt af handelskrigI Danmark har vi en såkaldt fastkurspolitik. Det betyder, at kursen på den danske krone følger kursen på euroen. Men i Sverige har man ikke en fastkurspolitik.Derfor svinger kursen på den svenske krone mere. Svensk økonomi er i øjeblikket ramt af en handelskrig mellem USA’s og EU.Det betyder, at industrien i Sverige har svært ved at sælge lige så meget til udlandet, som den plejer. Det påvirker efterspørgslen på svenske kroner og får kursen til at falde.Priseksempler•Spar 13.120 kroner på en Hästens-seng: En Hästens Eala kontinentalseng på 180 x 200 centimeter koster 164.800 svenske kroner. Det svarer til 113.674 danske kroner. I Danmark koster samme seng 126.795 kroner.•Spar 222 kroner på en Ikea-stol: Ikeastolen Strandmon koster 1.995 svenske kroner. Det svarer til 1.377 danske kroner. I Danmark koster samme stol 1.599 kroner.•Spar 59 kroner på en tur i forlystelsespark: I den svenske forlystelsespark Liseberg i Gøteborg koster en voksen-billet 110 svenske kroner. Det svarer til 76 danske kroner. En entrebillet til Tivoli i København koster 130 danske kroner, mens det koster 135 danske kroner at komme i Tivoli Friheden i Aarhus.•Spar 2,79 på rengøringsmiddel: I en svensk Netto kan du få en flaske Ajax rengøringsmiddel til 24,95 svenske kroner, som svarer til 17,21 danske kroner. I en dansk Netto koster den samme flaske Ajax 20 kroner.•Spar 1,85 kroner på en liter juice: I Netto i Sverige koster Innocent juice 22,16 svenske kroner for en liter. Det svarer til 15,19 danske kroner. Samme juice koster 17,04 kroner for en liter i Danmark.•Spar 1,19 kroner på halloweenpynt: I Netto i Sverige kan du lige nu få et græskar i keramik til 49 svenske kroner. Det svarer til 33,81 danske kroner. Samme type græskar kan købes i danske Netto-butikker til 35 kroner.

Hvis du drømmer om at sidde omkring ’Nissebanden’s bord, hilse på Magnus Tagmus og Lillebror eller sige goddag til Anton, der revnede sine bukser, har du chancen i det sønderjyske hver weekend fra den 9. november til den 15. december.Da rykker DR’s udstilling om ’Julekalenderens historie’ ind på Schackenborg Slot i Møgeltønder. Her er det Prinsesse Marie, der åbner ’Jul på Schackenborg’ lørdag den 9. november, hvor der også vil være pyntet festligt med juleborde, juletræer og meget andet på slottet.Udstillingen fortæller den samlede historie om en lang julekalendertradition, som vi i DR er meget stolte af, og som startede tilbage i 1962, da DR sendte den første julekalender.Chef for DR Salg Rikke Kristine NissenLæs også:OVERBLIK: Her er årets julekalendere i DRI forbindelse med ’Julekalenderens historie’ kan alle gå på opdagelse i TV-julekalenderens historie gennem nu snart 60 år og få et gensyn med gamle og nye kendinge på tværs af generationer. Udover en række DR-dukker og figurer vil man også kunne se kostumer og rekvisitter fra nogle af DR’s nyere julekalendere som ’Tidsrejsen’, ’Den Anden Verden’ og ’Theo og den magiske talisman’.- Vi er utroligt glade for, at ’Julekalenderens Historie’ i år skal til Schackenborg Slot og Sønderjylland. Udstillingen fortæller den samlede historie om en lang julekalendertradition, som vi i DR er meget stolte af, og som startede tilbage i 1962, da DR sendte den første julekalender. Udstillingen hædrer julen, er nostalgisk og indbyder til fordybelse og dialog generationerne imellem, siger chefen for DR Salg Rikke Kristine Nissen.Magnus Tagmus var med i ’Kender du Decembervej?’ i 1967, men huskes stadig af en del. Ham kan man også hilse på i Møgeltønder. (Foto: DR Arkiv.)Før udstillet på slotDR skabte i sin tid TV-julekalenderen efter inspiration fra svensk TV, og den har hele vejen igennem været koblet med Børnenes U-landskalender, som DR og Danida har samarbejdet om siden 1962. På udstillingen på Schackenborg Slot vil man også kunne se, hvordan U-landskalenderen har set ud gennem alle årene.Læs også:Børn i Bangladesh får glæde af U-landskalender i årDet er ikke første gang, ’Julekalenderens historie’ skal udstilles på et slot. Sidste år kunne udstillingen ses på Frederiksborg Slot i Hillerød, og tidligere har den for eksempel også været på herregården Nørre Vosborg nær Vemb.- ’Jul på Schackenborg 2019’ markerer en ny tid for Schackenborg Slot, og vi glæder os til at give vores gæster en magisk oplevelse. Vi har en unik ramme, som blandt andet komplimenterer DR’s julekalenderudstilling perfekt, siger Trine Jakobsen, der er administrerende direktør for Schackenborg Fonden.Læs også:Populære DR-dukker og -rekvisitter er taget på slotsopholdUdstillingen i Møgeltønder kommer til at foregå, samtidig med at gæsterne på Frederiksborg Slot i Hillerød i den kommende tid kan blive klogere på DR’s børne-TV’s historie og se rekvisitter og kostumer fra mange af programmerne. Den udstilling varer frem til den 5. januar 2020.
Dokumenter om mulig hvidvask i Nordea er landet på bordet hos de svenske myndigheder.Det bekræfter Sveriges bagmandspoliti, Ekobrottsmyndigheten, over for det svenske nyhedsbureau TT.Det er hedgefonden Hermitage Capital med forretningsmanden William Browder i spidsen, der har sendt en rapport til de svenske myndigheder. Rapporten viser angiveligt, at Nordea kan have overtrådt reglerne om hvidvask af penge.Browder og Hermitage Capital meldte i sin tid også Danske Bank til det danske bagmandspoliti for hvidvask af penge i bankens estiske filial.Læs også:Danske Banks troværdighed rammer bunden- Vi har modtaget dokumenter fra Hermitage, og vi evaluerer dem, siger Niklas Ahlgren, talsmand i det svenske bagmandspoliti, Ekobrottsmyndigheten, til DR Nyheder.Han siger, at det svenske bagmandspoliti modtog dokumenterne i sidste uge og nu evaluerer dokumenterne og tager stilling til, hvilken myndighed som har ansvaret for området.Det svenske bagmandspoliti har ingen kommentarer til, hvor lang en periode dokumenterne dækker over eller hvor mange penge, der er involveret.Endnu ingen formel undersøgelseHan understregede, at der endnu ikke er åbnet en formel undersøgelse.Nordea bekræfter over for det svenske medie SVT, at banken er bekendt med rapporten til bagmandspolitiet.I en mail til DR Nyheder forklarer banken, at man af princip ikke vil gå i detaljer om bankens dialog med myndigheder.- Som led i vores daglige arbejde med at bekæmpe økonomisk kriminalitet overvåger vi løbende kundeaktiviteten. I de tilfælde hvor vi anser transaktioner for mistænkelige, indberetter vi dem til myndighederne til deres videre undersøgelse.- Som følge af reglerne om bankhemmelighed, der er reguleret ved lov, kan vi ikke kommentere på enkeltkunder, skriver banken.Læs også:Nordea har brudt reglerne i årevisDR har forsøgt at få et interview med Nordea, men banken vil ikke udtale sig yderligere end det skriftlige svar.Nordea fik i 2015 en bøde på 50 millioner svenske kroner for overtrædelser af reglerne om hvidvask og finansiering af terrorisme, skriver Reuters.
En 20 år gammel sag om et barnemord i Sverige har i dag taget en uventet drejning.Anklagemyndigheden har frikendt sagens hovedmistænkte for mord.Og en ny undersøgelse af sagen viser, at den fireårige Kevin Hjalmarsson måske slet ikke blev myrdet, som politiet ellers har holdt på i alle årene.Det siger anklager Niclas Wargren ifølge SVT.- Det er tvivlsomt, om der overhovedet har fundet en forbrydelse sted, siger han.Læs også:Svenske brødre frikendt for 20 år gammelt barnemordBrødrene Christian og Robin Karlsson har i alle årene været de eneste mistænkte.De var syv og fem år gamle, da politiet efter måneders efterforskning konkluderede, at de havde slået deres fireårige kammerat ihjel.Men beviserne mod brødrene er for svage, siger anklageren i dag ifølge SVT.Bliver måske aldrig opklaretLiget af Kevin Hjalmarsson blev dengang fundet på en træpalle i vandkanten i den svenske by Arvika.Efter at have set på bevismaterialet med nye briller, mener anklager Niclas Wargren, at Kevin Hjalmarsson kan være død i en ulykke ved at have fået en palle over sig.- Vi har lavet en rekonstruktion, hvor vi lagde en dukke på en palle placeret på det sted, hvor Kevin blev fundet. Vi har også ladet en palle falde ned mod kajen og er kommet frem til, at en af pallerne kan være faldet mod Kevins krop og har forårsaget skader, der kan have dræbt ham, siger Niclas Wargren.Kevins tøj og prøver fra hans legme er blevet gennemgået igen, men det har ikke hjulpet anklagemyndigheden nærmere den egentlige dødsårsag.Som det ser ud nu, så bliver sagen om Kevins død formentlig aldrig fuldt opklaret.- Jeg kan ikke se, hvordan vi kan få mere ud af denne undersøgelse, siger Niclas Wargren.VIDEO ’Både jeg og min bror er blevet renset i undersøgelsen’, sagde Christian Karlsson efter nyheden. ’Vi føler lykke. Jeg kan ikke beskrive det mere end ren lykke’, sagde han. ’Det er svært at beskrive, men vi er bare glade for, at det endelig er slut’, tilføjede Robin Karlsson.'Uklare og modstridende beviser'Overordnet set har anklageren fundet store uregelmæssigheder og mangler i efterforskningen.Anklagerne mod brødrene har været 'uklare, modstridende og inkonsekvente', siger Niclas Wargren.Christian og Robin Karlsson kunne ikke selv huske, at de havde slået Kevin ihjel i august 1998. Alligevel skrev politiet i en pressemeddelelse, at de var skyldige, da sagen skulle lukkes i efteråret det år.Det er stærkt kritisabelt mener anklager Niclas Wargren.For lange børneafhøringerAnklageren kritiserer også de alt for lange afhøringer i forhold til brødrenes unge alder. Og så kritiserer han, at de blev afhørt uden at have en juridisk bisidder.Den nye undersøgelse af Kevins dødsfald har foruden gennemgangen af de tekniske beviser også bestået af nye vidneafhøringer.Anklageren har lagt vægt på, at der ikke er fundet tekniske beviser, som peger på brødrene som gerningsmænd, og ingen vidner har set brødrene på gerningsstedet, da Kevin døde.- De konklusioner, som kan drages af, hvor og hvornår Kevin døde samt de observationer, der har været af de mistænkte dengang, taler med betydelig styrke for, at de ikke har været involveret i dødsfaldet, eller endda været til stede, da det skete, siger Niclas Wargren ifølge det SVT.Tvivl om afhøringsmetoderneAnklagemyndigheden besluttede i foråret sidste år at undersøge sagen påny.Det skete, efter en dokumentar fra SVT havde påvist flere fejl i politiets arbejde. Blandt andet blev der sået stor tvivl om politiets afhøringsmetoder over for brødrene og dermed også deres påståede tilståelse.De blev afhørt gennem flere måneder i timelange forhør, hvor politiet ikke tog særlig meget hensyn til, at de var børn.Ligesom man i dokumentaren så, hvordan politiet flere gange pressede drengene og nærmest lagde ordene i munden på dem.Det var også i dokumentaren, at det kom frem, at brødrene aldrig direkte havde tilstået mordet, som efterforskningslederen ellers havde påstået over for pressen.Punkt for punkt - 'Mordet på Kevin'•Politiet havde få spor at gå efter, men fandt efter afhøringer frem til brødrene Christian og Robin Karlsson.•De var dengang fem og syv år gamle og kom med forskellige modstridende og usammenhængende forklaringer.•Baseret på timelange afhøringer gennem flere måneder, konkluderede politiet, at brødrene havde slået Kevin ihjel, selvom de aldrig havde tilstået mordet.•Drengene kunne ikke dømmes og blev anbragt i en periode på en institution med deres forældre. I en tv-dokumentar har de beskrevet opholdet som et fængsel.•Brødrene har gennem årene levet i den tro, at de slog drengen ihjel, fordi det sagde politiet. Men de har aldrig husket noget om mordet.•Da SVT sidste år gennemgik sagen og for første gang så på politiets videoafhøringer, blev der afsløret mangler og uregelmæssigheder i politiets arbejde.•Drengenes forældre fik for første gang et indblik i, hvordan deres børn var blevet afhørt og presset.•Det fik anklagemyndigheden til at tage sagen op igen.•Konklusionen lyder, at beviserne mod Christian og Robin er for svage, og at Kevin måske slet ikke blev myrdet, men døde i en ulykke. (kilde: SVT)
Hvert år den 4. oktober går vores naboland helt i selvsving over et ganske særligt stykke bagværk: Kanelbullen – eller på dansk kanelboller, som bedst kan sammenlignes med en såkaldt kanelsnurre.De svenske kanelbullar er typisk lavet på en gærdej med kardemomme. Bollen minder mere om en såkaldt kanelsnurre end en kanelsnegl, da kanelsnegle ofte er lavet på en wienerbrødsdej. For at opnå en tilpas skinnende og indbydende overflade pensler man kanelbullerne med sukkerlage og drysser dem med perlesukker. (Foto: Daniel Masajada © Unsplash)Dagen har de derfor døbt 'Kanelbullens dag,' og den bliver taget virkelig seriøst. Det forklarer den svenske konditor, kogebogsforfatter og tv-vært My Feldt:- Hele Sverige går fuldstændig bananas. Bagerier sælger i tusindvis, og driver man et bageri som jeg, så står man i mange dage i forvejen og ruller boller for at være klar. Hele natten inden bager vi. Det er ren kaos.Lige for tiden lever hun nærmest selv af kanelboller og kaffe. Og der går aldrig en dag, uden hun spiser en af den krydrede kanelsnegls-lignende boller med perlesukker på toppen.Tre hurtige om 'Kanelbullens dag'Den første gang, svenskerne fejrede Kanelbullens dag, var i 1999. I år har dagen derfor 20-års jubilæum.Begivenheden blev opfundet af 'Hembakningsrådet' - en svensk forening, der kæmper for at fremme hjemmebag.De første svenske kanelbullar kom på markedet i 1920'erne.Ifølge den svenske supermarkedskæde ICA bliver der solgt omkring 6,5 -7 millioner kanelboller på Kanelbullens dag. På mange arbejdspladser er det faktisk kutyme, at chefen giver kanelboller til de ansatte.Men kanelbollen er langt fra blot et oktober-fænomen. Den er med årene blevet svenskernes favoritbagværk, fortæller My Feldt.- Jeg tror faktisk ikke, der findes svenskere, som aldrig har fået kanelboller. Det er det bagværk, vi oftest bager hjemme. Vi er alle opvokset med opskrifterne bag på melpakkerne, og mange forbinder nok kanelbollerne med barndom.Har du fået lyst til at bage en omgang af svenskernes legendariske kanelboller? Her får du den helt originale opskrift fra Price-brødrene:Prøv også den legendariske svenske systerkaka. En opfindelse på niveau med Pippi Langstrømpe og Ikea.
Du kender det sikkert.Hver dag krydser du mennesker, som du ikke kender hverken navn eller alder på – alligevel er de på en måde faste statister i dit liv. Måske sidder du hver morgen over for den samme teenagepige i bussen, eller måske ser du flere gange om ugen en ældre mand lufte sin hund foran dit hjem.Forestil dig så, at et eller flere af de mennesker, der hyppigt krydser din vej, får så stor betydning for dig engang i fremtiden, at det måske endda kommer til at ændre dit liv.Det er netop den tanke, som DR's nye dramaserie 'Når støvet har lagt sig' arbejder videre med.Serien kredser ganske vist om et terrorangreb på en restaurant i København, men mest af alt fortæller den historien om, hvordan en masse forskellige menneskers liv vikles sammen i forbindelse med det blodige angreb.'Når støvet har lagt sig''Når støvet har lagt sig' kan ses hver søndag klokken 20 på DR1 og på DRTV allerede fra fredag klokken 06.Dens omdrejningspunkt er et terrorangreb i København, men det er de menneskelige relationer, der er seriens fokus.På rollelisten ses blandt andre Karen-Lise Mynster, Jacob Lohmann, Henning Jensen, Arian Kashef, Peter Christoffersen, Katinka Lærke Petersen, Viola Martinsen og Malin Crépin.Serien er skrevet af makkerparret Dorte W. Høgh og Ida Maria Rydén, mens Milad Alami er seriens konceptuerende instruktør.Du kan høre mere om serien i DR-podcasten 'I røven af...' her.Ikke kun en serie om terrorSerien, der får premiere 2. februar, har derfor ikke kun én hovedrolle, men mange, og seerne kommer derfor både helt tæt på blandt andre vvs'eren Morten, justitsministeren Elisabeth, den unge Jamal, restaurantejeren Nikolaj og den hjemløse "Ginger".- Det, som serien grundlæggende er optaget af, er, hvordan vi påvirker hinanden både bevidst og ubevidst. Og i mønstre, som vi måske ikke selv er opmærksomme på, og selv kan se, men som pludselig bliver tydelige, når vi bliver ramt af en krisesituation, som et terrorangreb er, siger DR's dramachef, Christian Rank.Han beskriver 'Når støvet har lagt sig' som en serie om "samlingskraft, tillid og ansvar". Og så handler den om, hvilket ansvar vi hver især bærer over for os selv, hinanden og vores fælles samfund, fortæller han.- Terrorismen er det mest voldsomme angreb på det tillidsfulde, sammenhængende samfund, fordi det splitter til atomer og rammer tilfældigt. Derfor er det interessant at bruge så voldsomt et greb som terroren i en serie, der i virkeligheden handler om, hvordan vi alle sammen er forbundet, siger dramachefen.Jacob Lohmann spiller håndværkeren Morten. Bag ham ses Elias Budde Christensen, der spiller teenagesønnen Albert. (Foto: Jason Alami © dr)'Den sværeste opgave, vi har givet os selv'På seriens rolleliste ses både velkendte skuespillere som Karen-Lise Mynster, Jacob Lohmann, Henning Jensen og nye navne som Arian Kashef og Katinka Lærke Petersen i de bærende roller.Og nogle vil også kende det skrivende makkerpar bag serien. Det er nemlig Ida Maria Rydén og Dorte W. Høgh, der sammen har skabt TV 2-succesen 'Dicte'.Alt, hvad man gør, har en indflydelse på andre mennesker. Hvis jeg går til højre frem for venstre, så kan det få en indvirkning på andre mennesker.Dorte W. Høgh, manuskriptforfatterDe fik ideen til 'Når støvet har lagt sig' under en gåtur, hvor de kom til at tale om, at de begge havde lyst til at lave en historie, der fletter flere menneskers fortællinger sammen. Lidt som i Robert Altmans film 'Short Cuts' fra 1993.- Alt, hvad man gør, har en indflydelse på andre mennesker. Hvis jeg går til højre frem for venstre, så kan det få en indvirkning på andre mennesker. Og det er det, vores serie handler om - at vi alle er forbundne, siger Dorte W. Høgh og fortsætter:- Og i den sammenhæng er terror den ultimative påvirkning, man kan påføre fremmede mennesker.Her ses skuespiller Filippa Suenson, der spiller en af de bærende roller i serien som enlig mor til en otteårig pige. (Foto: Jason Alami)Opbygningen af serien, der er på ti afsnit, er derfor også eksperimenterende i sin form.Ud over de mange hovedpersoner i serien er der også mange tilbageblik og små glimt af terrorangrebet løbende, fortæller Dorte W. Høgh.- 'Når støvet har lagt sig' er den sværeste opgave, vi har givet os selv. Vi har udfordret både formen og indhold, for det er ikke en whodunnit-serie (hvem gjorde det, red.), selvom det sikkert havde været nemmere, siger hun.Håber, at serien skaber debatDorte W. Høgh er spændt på, hvordan serien bliver modtaget, og det samme er dramachef Christian Rank. Han glæder sig dog særligt til at se, om 'Når støvet har lagt sig' kan skabe noget debat.- Når vi tager fat i en serie, der handler om terror, et politisk spil og et spor, der handler om indvandring og religion, så ved vi godt, at vi har fat i noget, der kan skabe debat. Og det er jo det, vi skal, siger han.For det er netop derfor, at DR Drama er her, siger Christian Rank.- Den glimrende underholdning, hvor du kan læne dig tilbage i sofaen og drømme dig væk, er der så rigeligt af hos mange af streaming-aktørerne. Så hvis DR fortsat skal være relevant, skal vores dramatik kunne noget andet. Den skal handle om os og det samfund, vi lever i, for det skaber debat, og det er jo dét, der er meningen.Du kan se traileren til 'Når støvet har lagt sig', der får premiere på DRTV og DR1 2. februar, her:
En advokatrapport har fundet mistænkelige overførsler med "høj risiko for hvidvaskning" gennem den svenske storbank Swedbank for 36,7 milliarder euro.Det svarer til 274 milliarder danske kroner.Advokatrapporten er bestilt af Swedbank hos advokatfirmaet Clifford Chance.Mens rapporten ikke har kunnet fastslå, at der er foregået egentlig hvidvask, så har bankens fillialer i Estland og Letland aktivt søgt og accepteret højrisikokunder, som er blevet smidt ud af andre banker i Estland.Virksomheder og kunder blev budt velkommen i banken, selvom de hverken har kunnet dokumentere, hvem der var de reelle ejere, og hvor deres penge stammede fra, står der blandt andet i advokatrapporten.Mistænkelige milliarder i SwedbankI februar 2019 kunne SVT's undersøgende program 'Uppdrag granskning' afsløre, at mindst 40 milliarder svenske kroner var blevet overført mellem 50 mistænkelige konti.Direktøren - Danske Birgitte Bonnesen - blev fyret i marts.I marts i år kunne flere medier fortælle, at amerikanske myndigheder undersøger banken.Den 18. marts i år uddelte det svenske Finanstilsyn en sanktionsafgift til banken på 4 milliarder svenske kroner.Kilde: SVT- Banken har ikke levet op til de krav, som kunder, ejere og samfundet har ret til at stille til os. Nu har vi fakta på plads og arbejder hårdt på at løse problemerne, siger bankens bestyrelsesformand Göran Persson, der er tidligere svensk statsminister.- Det er tydeligt, at der har været en kultur i banken, som ikke har været acceptabel, siger topchef Jens Henriksson.- Det her er alvorligt.Banken fik i sidste uge en bøde på fire milliarder svenske kroner, som banken valgte at acceptere. Bøden kom fra det svenske finanstilsyn på grund af for dårlig kontrol internt i banken.Dropper fratrædelsesgodtgørelse til dansk direktørSkandalen i den svenske bank kostede bankens danske direktør, Birgitte Bonnesen, jobbet.Birgitte Bonnesen var administrerende direktør i Swedbank fra 2015 til 2019. Før det var hun ansvarlig for bankens virksomhed i Estland, Letland og Litauen.I forbindelse med offentliggørelsen af advokatrapporten melder banken nu, at den dropper direktørens fratrædelsesgodtgørelse. Den var ellers sat til at starte den 29. marts i år.Ifølge SVT har Birgitte Bonnensen fratrædelsesgodtgørelse en værdi på 15,4 millioner kroner over halvandet år. Pengene ville have været modregnet, hvis hun får et nyt job.I advokatrapporten bliver det fastslået, at Swedbanks ledelse ikke havde tilstrækkelig forståelse for de risici højrisikokunderne udgjorde.Banken har besluttet, at man ikke vil fremsætte yderligere krav mod Birgitte Bonnesen.
Efter flere års tovtrækkeri er det nu alvor for borgerne i Sveriges nordligste by, Kiruna. Gravkøerne er kørt ind, og nedrivningen er gået i gang. Byen flytter.Arbejdet i den store jernmine ved byen har fået undergrunden til at sprække, og revnerne har langsomt nærmet sig byen. Det skriver Svt.se.Derfor meddelte mineselskabet Luossavaara-Kiirunavaara AB allerede i 2004, at byen måtte flytte.Forhandlingerne om et erstatningskrav er imidlertid først faldet på plads i torsdags, hvilket har forsinket flytningen af byen.Se TV Avisens indslag fra den 9. januar 2007 - dagen efter det blev besluttet af flytte byen - herunder:
En kvinde i Malmø troede ikke sine egne øjne, da hun forleden kastede et sultent blik ned over menukortet i den lokale grillrestaurant.For trods sensommerens store overskrifter og nationale harme over romaregistre og skjult racisme, fandt hun en "sigøjnersuppe" med "stjålne ingredienser".- Det her må ikke ske. Den skjulte racisme i Malmø er farlig, siger hun til den svenske udgave af Metroxpress.- Suppen er jo ikke ulækkerDen forargede kvinde har nu meldt restauranten til politiet for hetz mod et folkeslag. Men Slavko Rasic, ejer af grillrestauranten, tager den med ro.- Jeg tager det som en mand. Jeg mener ikke, at jeg peger folk med en bestemt race ud ved at kalde den sigøjnersuppe, forklarer hanAt han i menukortet skriver, at "alle ingredienser er stjålne" er ment som en spøg for de ansatte. Og han har ingen forståelse for, at det kan opfattes som krænkende.- Det var jo en anden sag, hvis suppen var ulækker, siger Slavko Rasic og forklarer, at den varme ret først og fremmest er lavet af peberfrugt.Årelang racisme mod romaerSagen er blot det nyeste skud på stammen i sensommerens bølge af forargelse over den årelange racisme mod romaer i Sverige.I september kom det frem, at svensk politi havde oprettet et register over 4000 romaer - alene fordi de var romaer.Angiveligt var det for bedre at forebygge og opklare kriminalitet. Men flere hundrede i registret var børn ned til to år gamle.Registret var ikke godkendt af myndighederne, og efter klager gik den svenske ombudsmand ind i sagen, der stadig efterforskes."Sociale skadedyr"Og kun en uge senere skabte det chok og forargelse, at Stockholm kommune frem til 1996 anvendte et stort register, hvor romaer blev klassificeret efter race.I starten af 2014 ser en hvidbog om Sveriges overgreb mod romaer dagens lys.Den er efter sigende en kulsort beretning om et Sverige, hvor romaer langt op i 1900-tallet blev set som "sociale skadedyr", der forringede "vores svenske race".
USA's præsident, Donald Trump, vil forsøge at få den amerikanske rapstjerne A$AP Rocky, som sidder varetægtsfængslet i Sverige, frigivet.Det skriver Trump på Twitter.- Jeg vil ringe til den meget talentfulde statsminister i Sverige for at se, hvad vi kan gøre for at hjælpe A$AP Rocky. Så mange mennesker ønsker, at dette bliver løst hurtigt, skriver præsidenten.Trump er blevet opfordret til at blande sig i sagen af flere kendte amerikanere. Herunder rapperen Kanye West og hans hustru, reality-stjernen Kim Kardashian West.Trump skriver på Twitter, at han har talt med Kanye West om sagen.Læs også:Svensk domstol forlænger varetægtsfængsling af kendt rapperA$AP Rocky, hvis rigtige navn er Rakim Mayers, blev anholdt kort efter midnat 3. juli i Stockholm, efter at han angiveligt havde været involveret i et gadeslagsmål i den svenske hovedstad 30. juni.Den 30-årige rapper beskyldes for overfald, og i går forlængede byretten i Stockholm hans varetægtsfængsling med en uge og gav de svenske anklagere frem til 25. juli til at efterforske sagen.Ifølge rapperens advokat, Slobodan Jovicic, handlede A$AP Rocky i selvforsvar, skriver AP.Flere store stjerner har ytret deres støtte til den varetægtsfængslede rapper. Herunder Post Malone, Justin Bieber, Nicki Minaj og Frank Ocean.A$AP Rocky er bekendt med præsidentens indblanding i sagen, oplyser hans advokat./ritzau/
Riksdagen i Sverige har onsdag vedtaget en lov, der indebærer, at det er forbudt at have sex med en person, som ikke på forhånd udtrykkeligt har sagt ja, eller aktivt har vist lyst til at deltage, skriver mediet SVT.En person kan fremover dømmes for voldtægt, uden at der er anvendt vold og trusler, eller at modpartens udsatte situation er udnyttet.Loven har fået kritik fra Lovrådet, som er en svensk myndighed med dommere, som nærstuderer nogle lovforslag, inden de kommer i Riksdagen.Læs også:Ekspert om at dømme for uagtsom voldtægt: 'Dårlig idé'Lovrådet har ifølge SVT sagt, at loven var for uklar.Tillæg uddyberDerfor har regeringen i et tillæg til loven forsøgt at uddybe, hvordan domstolene skal håndtere visse sager.- Ved bedømmelsen af en deltagers frivillighed eller ej skal der tages højde for, om frivilligheden er kommet til udtryk gennem ord, handling eller på anden vis, hedder det i loven.Lovforslaget kom på banen sidste år i forlængelse af den globale MeToo-bevægelse, hvor krænkede personer stod frem med oplevelser af overgreb.- Sex skal være frivilligt, og er det ikke frivilligt, så er det ulovligt, sagde den socialdemokratiske statsminister, Stefan Löfven, da regeringen fremsatte forslaget i 2017.Sverige havde i forvejen en lovgivning, hvor gerningsmænd kunne dømmes i de fleste situationer, hvor samtykke mangler./ritzau/
Af Michael BössFlygtningepresset i Sverige har fået den svenske regering til at indse, at der er grænser for, hvor mange flygtninge landet kan rumme.En ny ophedet debat om, hvorvidt der findes en svensk kultur, antyder også, at endnu en grænse er nået.Det er grænsen for, hvor langt almindelige svenskere er parate til at gå i spørgsmålet om eliternes fornægtelse svensk kultur.© Mai-Britt BoaMichael BössLektor i historie og samfundsvidenskab, Institut for Kultur og Kommunikation, Aarhus UniversitetHar blandt andet skrevet bogen 'Republikken Danmark' og 'Det demente samfund'Skriver analyser til dr.dk/historie’Der findes ingen svensk kultur’På en svensk regeringskonference om indvandring og integration i midten af oktober holdt den svenske historiker Ingrid Lomfors et PowerPoint-foredrag, hvor der på det første dias stod, at der ikke findes nogen svensk kultur.Lomfors sagde blandt andet:- Forestillingen om, at der skulle findes en national enhedskultur, som går tilbage til umindelige tider, bygger ikke på fakta. Vi har altid været udsat for påvirkninger udefra.Disse påvirkninger var bl.a. produkter, af den indvandring, der altid havde fundet sted.Derfor skulle man se på indvandring som noget positivt, man burde glæde sig over.Læs også:Svensk kommentator: Politikerne burde have set det kommeSvært at integreres i en kultur der ikke findesIngrid Lomfors står i spidsen for Forum for Levanda Historia, som har til formål at fremme af demokrati, tolerance og menneskerettigheder med udgangspunkt i erfaringerne fra Holocaust.Hendes udtalelse vakte voldsomt røre i den offentlige debat i aviser og sociale medier. De stærke reaktioner kom ikke kun fra Sverigedemokraterne. Et medlem af det borgerlige Moderatarna, Hanif Bali, der selv er indvandrer, udtalte til netavisen nyheteridag.se:- Altså at sige, at vi skal integrere folk, men at der ikke findes nogen svensk kultur at integrere dem ind i, det er det, jeg reagerer kraftigt imod, for den svenske kultur er vældig unik.Bali mente, at ræsonnementet om, at der ikke findes noget oprindeligt svensk, bare gør det sværere for de mennesker, som er indvandret, og som ønsker at blive en del af samfundet.Det findes bestemt en svensk kulturUnder indtryk af de skarpe reaktioner følte Lomfors sig foranlediget til at skrive på sin blog:- Jeg blev bedt om at levere et historisk perspektiv på indvandringen til Sverige. Jeg benyttede mig af en række dias, hvorfra en formulering er blevet trukket ud af sin sammenhæng og derfor er kommet til at skabe en del rabalder, ikke mindst på de sociale medier. Jeg forstår det, og jeg beklager det.Hun pointerede nu, at der ”bestemt” fandtes en svensk kultur:- Jeg skriver lige nu på det sprog, som er svensk og en del af denne kultur. En kultur, som jeg værdsætter og sætter stor pris på; den er en del af mig, og jeg en del af den.Læs også:Analyse: Syrerne får skåret deres folkesjæl overKulturer og samfund har historisk set altid været under forandringSagen er efter min opfattelse et symptom på to tendenser:For det første, at der i dele af offentligheden findes en udbredt forestilling, om at kulturer har enhedspræg og nærmest er uforanderlige. For det andet, at historikere i deres iver for at gøre op med disse forestillinger risikerer at ende i den anden grøft og konkludere, at fordi kulturer er porøse, fleksible og dynamiske, så findes de i virkeligheden ikke.Men Halif Bali havde faktisk ret: Svensk kultur unik. Men det er alle andre staters kultur.Kulturer og samfund har historisk set altid været under forandring, selv om forandringstempoet indtil 15-1500-tallet var meget langsommere end i nutiden.Derfor giver det ikke mening at tale om nationale ur-kulturer. Det udelukker bare ikke, at visse elementer kan føres langt tilbage i tiden.Der findes ikke to stater eller nationale kulturer der er ensForandring udelukker ikke kontinuitet, bl.a. i form af det, som historiske sociologer kalder institutioners ”stiafhængighed”.Historisk set er de moderne nationale kulturer og identiteter resultater af århundreders samspil mellem en lang række faktorer: konger, stater, etniske grupper, territorier, geografiske forhold, ideer, religiøse konfessioner og økonomiske og sociale strukturer.Dertil kommer ikke mindst krige, konflikter og rivaliseringer mellem stater samt samspillet mellem stats- og nationsbygning.Dette virvar af faktorer er årsagen til, at der ikke findes to stater eller nationale kulturer, der er ens. Det er netop, fordi de er historiske, at nationale kulturer er unikke, komplekse og undertiden modsætningsfulde.At der ikke findes nationale enhedskulturer, betyder altså ikke, at der ikke findes nationale kulturer.Læs også:Analyse: Moderne mennesker er langt mindre mobile end i 1700-tallet
Den øverste chef for den dansk-svenske postgigant Postnord er færdig i spidsen for den trængte koncern.En enig bestyrelse har valgt at fyre Håkan Ericsson, der har stået i spidsen for Postnord siden 2013. Det fremgår af en pressemeddelelse:- Bestyrelsen og Håkan Ericsson er i fællesskab nået frem til, at tiden er inde til et nyt lederskab i Postnord, siger Christian Jansson, bestyrelsesformand i Postnord i pressemeddelelsen.Her nævner han også det aggressive omstillingsarbejde i Postnord, som forsøger at tilpasse sig faldet i brevforsendelser i Danmark og Sverige.Blå bog, Håkan EricssonFødt 1962.Civiløkonom.Administrerende direktør og koncernchef siden 1. oktober 2013.Medlem af Group Executive Team siden 2013.Tidligere chef for Carlson Wagonlit Travels Nordog Latinamerikanske aktiviteter og chef for aktiviteterne i EMEA og Latinamerika.Tidligere også administrerende direktør i Loomis Cash Handling, Executive Vice President i SAS, Managing Director i DHL Europas fragtvirksomhed samt ledende stillinger i logistikkoncernerne Danzas, ASG og Fraktarna.Kilde: Postnord- Der skal fokuseres endnu mere på kernevirksomheden i de enkelte lande, fordi det er afgørende for at kunne opfylde kundernes behov og sikre langsigtet lønsomhed, fortsætter han.Også fyring til finansdirektørAnnemarie Gardshol, nuværende chef for Postnord Sverige, tiltræder i stedet som konstitueret koncernchef.- Den nye ledelse vil nu meget hurtigt i samarbejde med bestyrelsen udarbejde en plan for gennemførelse af de nødvendige omstillinger. Det er vores ambition at fortsætte med at styrke vores førende position i Norden, siger Annemarie Gardshol, konstitueret koncernchef i Postnord i pressemeddelsen.Beslutningen om at omrokere i ledelseslaget i Postnord går ikke kun ud over Håkan Ericsson: Også den nuværende finansdirektør, Gunilla Berg, er færdig i Postnord.- Gunilla Berg har ydet en vigtig indsats i Postnord i en periode, der var kritisk for virksomheden, og Postnord takker hende for hendes store indsats, siger Christian Jansson, bestyrelsesformand i PostNord.Årslønningerne til de to ledende medlemmer var for administrerende direktør Håkan Ericsson sidst år ni millioner kroner og for Gunilla Berg 4,2 millioner kroner.Af seneste årsregnskab fremgår, at de to Postnord-direktører står til et fratrædelsesvederlag svarende til den seneste årsløn.Økonomisk indsprøjtningSiden de nationale postselskaber i Danmark og Sverige i 2009 fusionerede til Postnord, har de dårlige historier klæbet til den skandinaviske postkoncern.Særligt det dramatiske brevfald i Danmark har været en møllesten om regnskabet, og har de seneste år kostet koncernen milliarder af kroner.I 2017 lykkedes det Postnord at overtale ejerne, den danske og svenske stat, til at skyde 1,7 milliarder kroner i virksomheden.Langt størstedelen af beløbet, 1,2 milliarder kroner, kommer fra den danske stat og skal blandt andet medfinansiere fyringer af tusindvis af tjenestemandsansatte postfolk, der har krav på tre års løn ved en fyring.Samlet omsatte Postnord for 37,7 milliarder svenske kroner i 2018 og fik et nettounderskud på 1,1 milliarder svenske kroner.Postnords danske forretning omsatte for 8,6 milliarder svenske kroner og måtte notere sig et markant driftsunderskud på 1,4 milliarder svenske kroner svarende til et underskud på én milliard danske kroner.
Alle bolde er i luften op til efterårets forhandlinger om en skattereform, der også bringer boligskatterne i spil.Tidligere på ugen gik de økonomiske vismænd ud med det politisk ømtålelige budskab, at skattestoppet på ejendomsværdiskatterne burde rulles tilbage, og ejendomsværdiskatten derfor burde hæves fra 0,6 procent til 1,2 procent.Læs også:Ekspert: Ny boligskat vil koste for dem i dyre ejerlejlighederMen spørger man professor i finansiering på Stockholm School of Economics Peter Englund, hvad han mener ville være det ideelle system i Danmark, burde man betragte en ejendom som en formue, der skal beskattes, ligesom en formue typisk bliver det.© Type 1P1 Business: Kampen om boligskattenMens økonomer drømmer om at skrue op for boligskatterne, frygter boligejerne fremtiden.Boligskatterne er steget markant de seneste år - samtidig med, at boligpriserne er tordnet i vejret. Og det er sket selvom Venstreregeringen indførte skattestop i 2002.Nu nærmer vi os skæbnens time; politikerne er på vej med en plan, og de økonomiske eksperter presser på for at få sluppet ejendomsskatterne fri. Hvad er målet - hvad er prisen - og hvad siger boligejerne? Hør debatten i P1 Business kl. 13.30.Overvismand Michael Svarer, boligøkonom Curt Lilliegreen og formand for Grundejernes Fællesorganisation Birgit Philipp debatterer.- Hvis man kunne bygge en ejendomsskat fra scratch, så ville jeg foreslå en ren formuebaseret skat. Et system lige som en ejendomsskat, men hvor ejendommen lægges sammen med øvrige formuer og beskattes derefter, siger Peter Englund i dagens P1 Business, som sendes klokken 13.30 på P1.Én procent af formuenBeskatningen skulle løbende være på én procent af ejendommens værdi fratrukket gælden i huset, mener han.- Den kan sættes relativt lavt til én procent. Det svarer til en beskatning på 30 procent af afkastet på aktier, der giver tre procentpoint om året, siger Peter Englund.- Det ville være et administrativt enkelt skattesystem, fortsætter han.Sverigemodellen: Skat på salgFlere partier er nysgerrige efter den svenske model, som har en lav løbende ejendomsskat. Til gengæld beskattes gevinsten ved salg med 22 procent.Senest har De Konservative foreslået en model, der ligner den svenske. Konservative ønsker at flytte skatteprovenuet over på avancen på boligsalget.Læs også:Ekspert: Samlet boligskat kan blive dyrt for husejere i udkantsdanmarkBeskatningen på gevinsten ved salg giver den svenske stat et årligt provenu på 70 milliarder svenske kroner (55 milliarder danske kroner).- Det er meget store penge, for huspriserne i Sverige er blevet fordoblet de seneste fem år, siger Peter Englund.Dobbelt så stort provenu i SverigeOgså i Danmark er huspriserne siden 2011 braget i vejret.Særligt i København, hvor ejerlejlighedspriserne er steget med knap 50 procent, mens huspriserne er steget med 34 procent.Men der er også problemer ved den svenske model, advarer Peter Englund:- Når ejendomsværdien stiger, bindes mange til huset. Det er et ganske stort problem, fordi der er mange, som ikke vil flytte. Ældre, som bor i hus og ikke vil flytte, blokerer for unge, som har brug for boligerne. Det giver en mindre omsættelighed på boligmarkedet, siger Peter Englund.Læs også:V åbne for K's krav om grundskyldsstop - hvis der er rådDen svenske stats provenu på ejendomsskatter er årligt 100 milliarder svenske kroner svarende til knap 80 milliarder danske kroner. I Danmark er det årlige provenu 40 milliarder kroner.Der er 9,5 millioner indbyggere i Sverige, Danmark har 5,6 millioner indbyggere.Ifølge direktør for Boligøkonomisk Videncenter Curt Liliegreen er udfordringen i København ikke så meget relativt lave boligskatter, som det simpelthen er et manglende udbud af boliger:- Urbaniseringen fortsætter, og det gør den i alle lande. Problemet i København er, at der slet ikke bygges boliger nok i København.Da boligbyggeriet toppede i starten af 1970'erne, blev der bygget 65.000 boliger om året i Danmark. Det nuværende niveau er omkring 15.000 om året, ifølge Curt Liliegreen.Det fremgik tidligere af artiklen, at ejendomsmarkedet i København siden 2011 er steget med årligt 20 procent. Dette er rettet til formuleringen: ejerlejlighedspriserne er steget med knap 50 procent mens huspriserne er steget med 34 procent.
Det er lige før, nogen kunne have smidt rumvæsener eller Donald Trump eller Jesus ind midt i det hele. Og det havde ikke gjort noget.Så meget plads er der i svenske ’Grænse’. Så meget plads skaber instruktøren Ali Abbasi med sin finurlige rejse på tværs af nordisk mytologi og op gennem et moderne Sverige, hvor fremmede og anderledes eksistenser ikke nødvendigvis er velkomne.Ultrakort fortalt er 'Grænse' en beretning om en kvindelig tolder, der kan snuse sig frem til, om folk slæber ondskab eller ulovligheder med sig ind over grænsen til Sverige. Og da hun møder en mand ved grænseposten, bliver der vendt op og ned på hendes identitet.Men der er uendelig meget andet på spil i 'Grænse'.Det er den svenske skuespiller Eva Melander, der er blevet sminket til ugenkendelighed i rollen som toldkontrollen Tina, der arbejder ved Finlandsfærgen. Med sine skarpe sanser kan hun fornemme, om folk har ulovligt gods med sig. (Foto: Christian Geisnæs © Meta Spark & Kärnfilm)En vidunderlig svenskpølseret på filmFor instruktør Ali Abbasi og hans medforfattere har revet lidt af hvert ned fra hylderne og kogt det sammen til deres helt egen svenske pølseret.© drPer Juul CarlsenFilmtossen Per Juul Carlsen er vært for Filmland Podcast samt anmelder på P1 Eftermiddag.Han er ikke meget for at tale om yndlingsfilm, men vil gerne vedgå, at hans liv blev formet af Monty Python, David Lynch, 'Rumrejsen år 2001', 'Blade Runner', talrige tegneserier og en helt igennem fortræffelig barndom i Randers.Nordisk mytologi, menneskets historiske ondskab, svenskernes eksperimenter med etnisk udrensning blandt samerne i forrige århundrede, nordiske krimier, mistilliden til det anderledes i vore dage og den berømte svenske korrekthed bliver alt sammen hældt i gryden og rørt sammen til 'Grænse'.Læs også:5 Cannes-film, der bør få dig til at ligge søvnløs af forventningAlt kan ske. Og forbavsende meget sker i 'Grænse', uden at det føles konstrueret, sammenmast, unaturligt eller forkert.Tolderen Tina kan for eksempel snuse sig frem til, at en pæn, slipseklædt forretningsmand gemmer ondskab i den reneste form på mobilens sim-kort. Det er jo en vanvittig tanke. Skræmmende og komisk på én gang.Men Ali Abbasi og John Ajvide Lindqvist, der har skrevet novellen bag filmen, insisterer på at tage idéen alvorligt, endog virkelig alvorligt, og efterhånden folder der sig et fantastisk parallelunivers ud.GrænseInstruktør: Ali AbbasiMedvirkende: Eva Melander, Eero Milonoff, Sten LjunggrenPremiere: 27. septemberDet giver ikke nogen mening at tale om troværdighed i forbindelse med 'Grænse', for filmen skaber en fantasiverden. Men Abbasi, Lindqvist og medforfatter Isabella Eklöf tror så meget på deres eget sirligt opbyggede univers, at det smitter af.Det giver ganske enkelt mening, at Tina og hendes nye ven, Vore, tøffer småtykke og klumpede og grimme rundt i det moderne Sverige.Det giver mening, at alle på Tinas grænsetold accepterer hendes særlige evner. Og efterhånden er der også en slags fornuft i at Tina kan tale med både elge og ræve i skoven, at hun accepterer, at hun er noget helt andet, end hun egentlig havde forestillet sig. Hendes køn kan også diskuteres.Vender vrangen ud på verdenDet havde nok været lige i overkanten, hvis rumvæsner eller Donald Trump eller Jesus blev smidt ned i gryden – men mens 'Grænse' stille og roligt trækker os steder hen, vi slet ikke havde forestillet os, at vi kunne komme, føles det faktisk, som om alt kan ske.Da tolderen Tina møder manden Vore, spillet af den finske skuespiller Eero Milonoff, sker der en forandring i hendes liv. (Foto: Christian Greisnæs © Meta Spark & Kärnfilm)'Grænse' ligger klart i forlængelse af iranskfødte Ali Abbasis første film, gyseren 'Shelley', der også brugte de dybe, svenske skoves mysterier som udgangspunkt. Men 'Grænse' er en betydeligt mere kompleks og vildtvoksende film.En lige så vild og original leg med genrer og naturmysterier som en anden John Ajvide Lindqvist-fortælling, der blev til en enestående og højt beundret vampyrfilm, 'Lad den rette komme ind'.Læs også:Nervepirrende thriller er Danmarks bud på en Oscar-vinder'Grænse' vender vrangen ud på en verden, vi synes at kende til bunds, og giver den en helt ny sammenhæng.Det er ikke nødvendigvis Sverige, det handler om, men den rationelle civilisation.Den vi tror, vi har styr på, og som mennesket da har en naturlig og central plads i. Hverken den nordiske velfærdsstat eller moderne nordiske film ligner sig selv oven på 'Grænse'.Ali Abbasi har givet nordisk kultur en tiltrængt blodtransfusion. Det er ren, grænseløs magi.Læs også:Ditte og Louise flår i Danmark anno 2018: Det er plat, vulgært og vildt vigtigt
Sundheds- og ældreminister Magnus Heunicke (S) er bekymret for de unges stigende forbrug af snus og tyggetobak.Det kunne man læse på hans Facebook-side, hvor han 10. januar skrev et opslag med en opsang til de unge snusbrugere.Ministeren listede en masse skadevirkninger ved snus og tyggetobak op og kaldte det for "sundhedsfakta, sort på hvidt", at snus og tyggetobak "er kræftfremkaldende" og "øger særligt risikoen for kræft i spiserør og bugspytkirtel".Men er det et sort-hvidt faktum, at snus er kræftfremkaldende?Hvad har Detektor fundet ud af?Der er ifølge Statens Intitut for Folkesundhed fem gange flere gymnasiedrenge, der dagligt tager snus eller tyggetobak end for fem år siden. Det betyder, at godt én ud af ni gymnasiedrenge tager snus hver dag. (Foto: David Leth Williams © Scanpix)Sundhedsstyrelsen skriver selv på sin hjemmeside, at der findes evidens for, at røgfri tobak øger risikoen for en række kræfttyper.Problemet er bare, at den evidens baserer sig på amerikanske studier af amerikansk snus.Læser man videre, står der til gengæld:-...der findes ikke tilstrækkeligt med undersøgelser af svensk snus til at drage endelige konklusioner om helbredseffekterne.Der er altså ikke nok studier til endegyldigt at fastslå, om svensk snus er kræftfremkaldende. Den primære grund til det er, at svensk snus indeholder færre af de kræftfremkaldende stoffer - såkaldte tobaksspecifikke nitrosaminer - end amerikansk snus.Det skrev vores kolleger på TjekDet også for nyligt.Er snus farligt?Ja, der er ingen tvivl om, at det er værre for dit helbred at tage snus end at lade være.Når der ikke er evidens for, at snus er kræftfremkaldende, betyder det ikke nødvendigvis, at snus ikke er kræftfremkaldende. Det kan godt virke en anelse forvirrende, men på nuværende tidspunkt er der ikke nogen forskere, der med sikkerhed ved, om svensk snus og dansk tyggetobak er kræftfremkaldende.Snus er stærkt vanedannende på grund af den høje koncentration af nikotin, og nogle helbredseffekter er påviste. Der kan for eksempel være en øget risiko for udvikling af type-2 diabetes, og det kan også forårsage uoprettelige skader på tænder og tandkød. Hvis du er gravid, kan det medføre skader på fosteret og resultere i for tidlig fødsel.Det snus, der bliver taget i Danmark, er typisk svensk snus eller dansk tyggetobak. Snus er ulovligt i Danmark, men til gengæld lovligt at importere til eget forbrug. Derudover bliver der solgt tyggetobak i danske supermarkeder og kiosker.Forskellen på tyggetobak og snus er, hvor fint tobakken er skåret. I snus er tobakken pulveriseret, og i tyggetobak er det skåret i tynde stykker.Den danske tyggetobak har enten et mindre eller lignende indhold af kræftfremkaldende stoffer i forhold til svensk snus. Det siger både Tobaksproducenterne, Kræftens Bekæmpelse og Charlotta Pisinger, professor i tobaksforebyggelse ved Københavns Universitet.De forskere, Detektor har været i kontakt med, henviser især til to store studier, der har undersøgt helbredseffekterne af snus. Et studie fra den norske sundhedsmyndighed, Folkehelseinstituttet, og et studie fra Karolinska Institutet i Sverige.Det norske studie konkluderer, at det er sandsynligt, at snus øger risikoen for kræft i bugspytkirtel og spiserør. Karl Erik Lund, som er seniorforsker hos Folkehelseinstituttet i Norge og medforfatter på det norske studie, skriver i en mail til Detektor, at:- Det er ingen medicinsk konsensus om, at brug af snus øger risiko for kræft i spiserør og bugspytkirtel.Desuden kalder han konklusionerne i den norske rapport for 'svært usikre'.Studiet fra Sverige viser ingen signifikant øget risiko for kræft i bugspytkirtlen.Forskerne vurderer, at ministerens udlægning er for ensidig.- Det er lidt for sort-hvidt sat op, siger professor i tobaksforebyggelse Charlotta Pisinger.Hun tilføjer desuden, at der kan gå mange år, før vi endeligt finder ud af, om snus er kræftfremkaldende:- Der mangler større undersøgelser over længere tid, som er veludførte, og hvor man kan tage højde for andre faktorer som for eksempel røg og alkohol, siger hun.Hvad siger Magnus Heunicke?(Foto: Niels Christian Vilmann © Scanpix)Vi har spurgt Magnus Heunicke, om han som sundhedsminister ikke har et særligt ansvar for at videregive korrekte informationer om sundhed.Magnus Heunicke, du skriver på Facebook, at det er et "sundhedsfaktum, sort på hvidt", at snus er kræftfremkaldende. Men der er ikke dokumentation for, at den type snus, der bliver brugt i Danmark, skulle være kræftfremkaldende. Er du enig i det?- Ja, det er jeg faktisk. De studier, vi har, viser, at det er sandsynligt, at den type snus, man bruger i Sverige, og som også ligner den, man bruger i Danmark, øger risikoen for flere forskellige former for kræft. Så forskerne er på det stadie nu, hvor de siger, at det er sandsynligt. De har ikke sat to streger under, og derfor gik jeg for langt i det, jeg skrev på Facebook.Ja, for der vel forskel på 'sandsynligvis' og så på et ’sundhedsfaktum, sort på hvidt’, som jo er det, du skriver?- Ja, det er fuldstændig rigtigt. Man er nået længere i undersøgelserne af den type snus, som man bruger i USA, og der er man nået til at konkludere en forbindelse til kræft. Når forskerne siger, at det er sandsynligt (at den snus, man bruger i Danmark, er kræftfremkaldende, red.), så må jeg selvfølgelig læne mig op ad det.Men alligevel går du jo ud som sundhedsminister og skriver, at det er "sundhedsfakta, sort på hvidt". Er det ikke ret vigtigt, at du som sundhedsminister har styr på de fakta, du går ud med?- Jo, det er det, og jeg gik for langt i det, jeg sagde der. Det er ikke sort på hvidt sundhedsfakta. Det er sandsynligt, at snus øger risikoen for en række forskellige kræftformer, og der er mange advarselslamper, der lyser hos forskerne. Men det er kun indenfor kategorien, der hedder 'sandsynligt'.Vil du rette dit Facebook-opslag?- Ja, det vil jeg gøre. Jeg har kun én interesse, og det er at informere fuldkommen korrekt, og det værste er, hvis folk hører, at det, jeg har sagt, er forkert, og de så tror, at snus eller tyggetobak er harmløst, for det er det i hvert fald ikke. Og når forskerne går så langt som at vurdere, at der sandsynligvis er en sammenhæng til kræft, så skal man tage det alvorligt.Ja, for der er vel forskel på, om der er en øget risiko for kræft, eller om der sandsynligvis er en øget risiko for kræft ved brugen af snus?- Præcis, det anerkender jeg fuldt ud, og den præcision var der ikke i det, jeg skrev, og det ærgrer mig, fordi jeg mener, at det er meget vigtigt, at der skal kommunikeres helt præcist om de her risikomomenter, der er ved et produkt, man bør holde sig fra. Men der skal selvfølgelig informeres og orienteres korrekt om det.Så du retter dit Facebook-opslag?- Det har jeg tænkt mig at gøre, ja.Magnus Heunicke ændrede sit Facebook-opslag umiddelbart efter interviewet. Nu står der, at studier viser 'sandsynlighed' for, at snus og tyggetobak er kræftfremkaldende.
Han var storfavorit hos både jury og seere og ligger allerede nummer ét på hitlisten i Sverige med 'Too Late for Love'.I lørdags vandt 36-årige John Lundvik det svenske Melodi Grand Prix, kaldet Melodifestivalen, på overbevisende manér med sin gospelinspirerede popsang, som han har skrevet med Anderz Wrethov og Andreas 'Stone' Johansson.Men nu står han over for lidt af et dilemma.Lyt til 'Too Late for Love', mens du læser videre.John Lundvik - Too Late for Love0:00For til maj har John Lundvik nemlig en historisk dobbeltchance for at vinde Eurovision Song Contest, der i år finder sted i Tel Aviv i Israel.Det har han, fordi han også har været med til at skrive dette års britiske Grand Prix-sang, 'Bigger than Us', der skal synges af Michael Rice.Det er aldrig før sket det samme år i Eurovision Song Contest, at én og samme person både har stået i front for ét land og samtidig har skrevet en sang til et andet land.- Det er to adskilte ting, og det er ganske skønt. Jeg konkurrerer som kunstner for mit land, Sverige, men har også en sang med som sangskriver (for Storbritannien). Det er føles stort og ærefuldt, siger han til svenske Expressen.John Lundvik optræder med sin svenske vindersang, 'Too Late for Love'. Den var både favorit hos juryen og seerne og fik i alt 181 point. Anden- og tredjepladsen fik begge 107 point. (Foto: TT News Agency © Scanpix)Datteren heppede ikke på farAftonbladet skriver dog, at John Lundvik faktisk gerne ville have deltaget i det svenske Melodi Grand Prix med 'Bigger than Us' frem for 'Too Late for Love', men at den svenske tv-station SVT tvang ham til at vælge en anden sang.Mon ikke han i dag er meget glad for, at valget faldt på 'Too Late for Love'?- Hvis sangene kommer til at dyste direkte mod hinanden, så tror jeg, at vi svenskere tager sejren, spår John Lundvik over for Expressen efter sejren i Melodifestivalen.Lyt til 'Bigger than Us', mens du læser videre.Michael Rice - Bigger than Us0:00John Lundvik skal dog ikke regne med ubetinget opbakning fra hjemmefronten, selv om han har dobbeltchance for at hive en Eurovision-sejr i land til maj.Han har nemlig fortalt, at hans datter, Naomi, efter sin fars sejr kunne meddele, at hun elskede ham højt, men faktisk havde heppet på Arvingarna, der endte som nummer seks i finalen med 'I Do'.- Det må vi lige have en snak om i løbet af ugen, lød det med et grin fra den svenske Grand Prix-vinder.Samme semifinale som DanmarkDer bliver dog ikke meget tid til hverken familie eller afslapning oven på den imponerende Grand Prix-sejr.Nu skal han nemlig til at planlægge, hvordan 'Too Late for Love' skal præsenteres på Eurovision-scenen til maj og mødes allerede i denne uge med blandt andet pladeselskab, management og koreografer.Sverige har indtil videre vundet Eurovision seks gange; I 1974, 1984, 1991, 1999, 2012 og 2015.Eurovision Song Contest 2019 finder sted 14., 16. og 18. maj. Både Danmark og Sverige er med i den anden semifinale, torsdag den 16. maj.
Der er lagt op til en magisk aften, når Aarhus på lørdag officielt åbner som Europæisk Kulturhovedstad 2017.Her vil et optog af mennesker – heriblandt et kæmpe kor og en masse musikere - fylde byens gader med lanterner, lysende vikingeskibe og musik.Åbningsceremonien i Aarhus er tilmed arrangeret af den erfarne instruktør Nigel Jamieson, der også stod for åbningen af OL i Sydney i 2000, så der er lagt op til et ambitiøst kulturår i den jyske storby.Læs også:Aarhus er Europæisk Kulturhovedstad 2017: Her er 10 store begivenheder, du kan opleve i årMen hvad får en by egentlig ud af at være europæisk kulturhovedstad på den lange bane?Den svenske universitetsby Umeå er Norrland-landsdelens største by med sine cirka 120.000 indbyggere. (Foto: Fredrik Larsson)Nye hoteller - men hvad med kulturen?Det kan man jo passende spørge borgerne om i Umeå.I 2014 var det nemlig den nordsvenske by, der havde faklen som kulturhovedstad i 2014. Umeå er dermed den seneste skandinaviske by til at have titlen.Aarhus i tal I Aarhus har man budgetteret med 453 millioner kroner i forbindelse med byens rolle som kulturhovedstad.De 348 millioner af dem kommer fra staten, Region Midtjylland og kommunerne. De resterende 105 millioner kroner kommer fra fonde, private virksomheder og EU.I første omgang fik byens borgere glæde af festivaler, nye hoteller, renoverede områder og flere butikker. Men hvad med kulturen?Ludwig Franzén er billedkunstner og bor i Umeå. Han synes ikke, at kulturen lever mere i byen i dag, end den gjorde før kulturåret 2014.Man kan ikke sige, der er mere kultur (...) men der er kommet flere butikscentre og hotellerLudwig Franzén, billedkunstner- Sådan en satsning er meget specifik og har ganske lidt at gøre med en bys kulturliv. Det er et markedsføringsprojekt, siger han til DR Nyheder og fortsætter:- Man kan ikke sige, der er mere kultur, altså at det er lettere at være kulturskaber, eller at man mærker en større bevidsthed omkring kulturen. Det er mest ligesom tidligere, men der er kommet flere butikscentre og hoteller.Hver brugte krone blev til fire en halvTil gengæld har kulturåret givet penge i byens kasse.I Umeå brugte man i alt, hvad der svarer til 345 millioner danske kroner på værtskabet som kulturhovedstad, og ifølge tal fra Umeå er hver krone, som kommunen brugte på kulturåret, kommet fire en halv gange tilbage.Læs også:Europæisk Kulturhovedstad i Aarhus: Kommunen forventer tre gange flere arrangementer end normaltPå gaden i Umeå møder DR Nyheders udsendte da også flest tilfredse indbyggere.- Man har satset stort på byen, så den oplever vækst og bliver mere attraktiv for, at alle dem, der flytter hertil universitetsbyen for at studere, skal trives, siger indbygger Jens Boman.- Den her lille by har virkelig fået et opsving af kulturhovedstadsåret, supplerer Margareta Stenson, der også bor i Umeå.Den svenske kronprinsesse Victoria var blandt talerne under åbningsceremonien, da Umeå tog hul på sit år som kulturhovedstad i 2014. (Foto: TT News Agency © Scanpix)Mindre kreativ energi end førMere skeptisk er Jonas Bjerring. Han er journalist og har dækket mange af de seneste kulturhovedstæder, der har været. Han bor nu på 15. år i Umeå, og oplevede, at alting hurtigt vendte tilbage til det vante.- Under kulturhovedstadsåret var der mange kulturelle begivenheder i byen, men bagefter var det som om, at der slet ikke skete lige så meget, siger Jonas Bjerring.Han synes, at ”den kreative energi” ligger på et lavere niveau nu, end før Umeå blev kulturhovedstad.- Alt byggede ligesom op til kulturhovedstadsåret, hvor der skete en masse ting, og bagefter var det sådan … Hvad sker der så nu?Det handler om langtidsvirkningI Aarhus er man allerede opmærksom på ikke at have så meget fokus på 2017, at man helt glemmer tiden efter.- Det handler om langtidsvirkningen, og den har vi tænkt med lige siden begyndelsen, ja faktisk lige siden budrunden, siger Rebecca Matthews, der er administrerende direktør for Aarhus 2017.Det handler om langtidsvirkningen, og den har vi tænkt med lige siden begyndelsen.Rebecca Matthews, aarhus 2017Det er et dejligt ønske, men hvordan vil I sikre, at det sker?- Vi kan allerede se det ske. Der er øget international medieinteresse i Aarhus og regionen på grund af alt det, der sker her, men primært på grund af selve kulturby-brandet. Europas og verdens kameralinse fokuserer på det, vi laver her, siger Rebecca Matthews.Håber på kulturelle minder for livetI forbindelse med Aarhus' arbejde for at blive kulturhovedstad, sagde den daværende borgmester Nicolai Wammen, at hans ønske var, at byen nu ”for alvor blev sat på verdenskortet”.Borgmester Jacob Bundsgaard håber, at Aarhus som kulturhovedstad formår at vise, at der er noget, der er værd at komme efter i byen. (Foto: Henning Bagger © Scanpix)Aarhus’ nuværende borgmester Jacob Bundsgaard har dog et andet ønske.- Jeg håber, at vi kan sige, at vi har skabt nogle fuldstændig unikke oplevelser for aarhusianerne, midtjyderne og alle de gæster, der har været på besøg, som vil stå i deres erindring måske resten af deres liv, siger han og tilføjer:- Og så håber jeg selvfølgelig også, at vi har formået at vise, at der er noget, der er værd at komme efter i Aarhus.Udover Aarhus er byen Paphos i Cypern også udnævnt til kulturhovedstad i år.Du kan se 21 Søndags indslag fra Umeå og Aarhus her.
De klappede i hænderne på kontorerne i Københavns Lufthavn i sommer, da flyselskabet SAS annoncerede, at den attraktive skandinaviske flyrute til Hong Kong i fremtiden ikke skulle gå fra Stockholm. I stedet skulle den i fremtiden flyves fra København.Omvendt var der ikke meget at fejre i Sveriges største lufthavn, Arlanda, der mistede godt en fjerdedel af lufthavnens interkontinentale trafik fra flyselskabet SAS.Årsagerne til, at ruten nu skulle flyves fra Danmark og ikke Sverige, er flere, men 'en faktor' var ifølge SAS selv, at Sverige havde indført en flyskat på hver enkelt flybillet.For rejser til Hongkong pålægger den svenske stat nu en afgift på 408 svenske kroner svarende til 287 danske kroner.Læs også:Luft under vingerne: Danske lufthavne sætter ny rekordEn afgift, der ifølge luftfartsanalytiker Jacob Pedersen fra Sydbank, som følger både flyselskabet SAS og Københavns Lufthavn ganske tæt, var med til at gavne Københavns Lufthavn.- En af de allervægtigste årsager til, at man flyttede ruten, var klimaafgiften, siger han i dag.Det er for mig hævet over enhver tvivl, at indfører vi en flyafgift, så vil det påvirke væksten og vores tilgængelighed negativt.Jacob Pedersen, luftfartsanalytiker, SydbankFlyselskaber vælger Danmark tilBeslutningen om at pålægge flyafgifter i dels Sverige, men også i Danmarks øvrige nabolande Norge og Tyskland, har direkte gavnet danske lufthavne i den interne konkurrence om at skabe arbejdspladser, sikre mobilitet og skabe vækst i luftfartsindustrien.Det mener en række aktører i og omkring dansk luftfart, der frygter for at en dansk flyafgift - som den Klimarådet og en række røde partier foreslår for at mindske CO2-udledningen - i stedet vil bremse den positive udvikling.Jacob Pedersen er enig i den betragtning.- For mig at se er der slet ingen tvivl om, at de flyafgifter, der er i landene rundt omkring os, har en positiv effekt for Danmark. Flyselskaberne vælger Danmark til, siger han.Alene i Københavns Lufthavn er der de seneste år kommet en række nye ruter til. Air China har åbnet en direkte rute til Beijing, Air India har genåbnet en gammel rute til den indiske hovedstad New Delhi og Norwegian har åbnet en rute til Jordan.Flyafgifter i vores nabolandeSverige: Afgiften på europæiske flyvninger pålægges en afgift på 43 danske kroner, mens afgiften på de ruter, der er længere end 6.000 kilometer, lyder på 287 kroner. Afgiften blev indført i 2018.Norge: Afgiften på europæiske flyvninger er 53 danske kroner, mens flyrejser udenfor Europa får en afgift på 152 kroner. Den blev indført i 2016.Tyskland: Afgiften ligger mellem 56 og 313 danske kroner afhængig af længden på flyrejsen. Den tyske afgift blev indført i 2011.København er vækstmotor i luftenI Københavns Lufthavn, der ubestridt er størst både herhjemme og i Skandinavien, voksede antallet af afrejsende passagerer med fire procent fra 2017 til 2018 ifølge Danmarks Statistik.Til sammenligning voksede Stockholm-Lufthavnen Arlanda, der er Sveriges største, med én procent i samme periode, mens Oslos lufthavn, Gardermoen, havde en vækst lig den i København på fire procent.Malmøs lufthavn, der i nogen grad konkurrerer om de samme passagerer som Københavns Lufthavn, har, siden flyskatten blev indført, oplevet en passagertilbagegang på knap to procent.I luftfartsindustrien er der en vilje til at reducere udledningen, siger Michael Svane, der er direktør Brancheforeningen Dansk Luftfart. Han vil dog hellere investere i klimavenlig biobrændsel.- En rent dansk afgift vil være dårlig for dansk luftfart og vil påvirke indenrigsluftfarten i Danmark, siger han og uddyber:- Vi har faktisk haft en flyafgift. Den blev afskaffet i begyndelsen af 2000-tallet. Det viste sig, at det havde en negativ effekt i forhold til særligt indenrigstrafikken, og derfor valgte man at fjerne den.Vil ramme ferieflyeneDet er særligt de private ferierejsende, der vil fravælge flyvningerne, hvis de bliver afgiftsbelagt, siger Søren Svendsen, der er direktør i Aalborg Lufthavn.Den gruppe af rejsende er nemlig de mest prisfølsomme, forklarer han.Det er svært at sætte et nøjagtigt tal på, men det er helt klart de privatrejsende, der rejser på ferier, der i første omgang bliver ramt af dyrere flybilletter, siger han.Også Jacob Pedersen er sikker på, at dansk luftfart vil tabe flyvehøjde, såfremt der indføres en afgift.- Det er for mig hævet over enhver tvivl, at indfører vi en flyafgift, så vil det påvirke væksten og vores tilgængelighed negativt, siger Jacob Pedersen.Betydningen af den svenske flyafgift kan ifølge Jacob Pedersen aflæses i væksttallene, om end han advarer mod at overfortolke dem.Venstre: Dansk enegang vil skade erhvervetVenstres næstformand, Kristian Jensen, advarer mod at gå dansk enegang i spørgsmålet om flyafgifter.- En afgift på flyrejser giver kun mening, hvis alle lande pålægger den samtidig. Hvis det kun er enkelte lande, der indfører en afgift, så vil trafikken bare flytte, skriver han i en kommentar til DR Nyheder.Han opfordrer i stedet til ”fælles internationale og europæiske løsninger”.- Det vil skabe de bedste rammer for at nedbringe CO2-udledning fra luftfartssektoren. Vi skal ikke indføre danske nationale særregler, der vil skabe ulige konkurrencevilkår for dansk luftfart.Også Anders Samuelsen er modstander af en flyafgift. Også han fremhæver erfaringerne med den svenske flyskat:- Det har ført til, at man har flyttet ruterne til København. Så en ringere økonomisk situation for svenskerne og ikke noget aftryk på klimaet. Så er det bare et slag i luften. Vi skal have nogle ting, som virker i stedet. Som fx at sænke elafgiften, så folk flytter deres forbrug væk fra fossile brændsler og over på el, vand og vind.
De svenske kvinder Tuve Lodmark og Nelly Daltrey laver normalt ind-til-benet-indierock med synthpoppede elementer.Hør Pale Honey liveI aften kan du høre Pale Honey live, når de er med i P6 Beat Rocker Koncerthuset sammen med blandt andre Baby in Vain, Velvet Volume, Nelson Can og Katinka.Det er fra klokken 18.03 på P6 Beat - og forskudt på DR3 fra 22.30.Og netop det poppede får et skævt twist på deres coverversion af 'Lay All Your Love On Me', oprindeligt skrevet af deres deres ikoniske landsmænd fra ABBA.Originalens stejlende synthesizer-figurer, popperfektioniske vokalharmonier og lette discobeat er hos Pale Honey erstattet af slæbende guitartrav, tilbageholdt vokal og ulmende melankoli.Men er Pale Honeys udgave ligefrem bedre end ABBA's? Nedenfor kan du lytte til begge numre og stemme på din favorit.Hør Pale Honeys version af 'Lay All Your Love On Me'0:00Hør ABBA's originalversion af 'Lay All Your Love On Me'0:00
I det fjerne kan han høre nogle fugle fløjte, men ellers er der ikke mange lyde lige der, hvor han sidder. Midt i en svensk skov.Fuglene er Peter Christoffersens eneste selskab. Det har det været i samtlige fem dage her på hans lille plet mellem de høje grantræer, hvor han har siddet helt uden menneskelig kontakt.Han har heller ikke fået noget at spise. Det eneste, han har indtaget, er faktisk vand fra en medbragt plastikdunk. I fem dage...Det lyder måske som et afsnit af tv-programmet 'Alene i vildmarken', men det er det ikke. Det er derimod noget, som skuespiller Peter Christoffersen har oplevet – endda helt frivilligt og uden kamera.- Jeg har det tit med at søge ud i naturen alene, og jeg har også taget det til nogle ekstremer nogle gange, siger han.Han har blandt andet gået den cirka 800 kilometer lange pilgrimsrute Caminoen i Spanien, men altså også prøvet det indianske ritual i det nordligste Sverige, hvor han sad alene i en skov i fem dage uden mad og selskab.- Det er jo en form for meditation. Nogle mennesker forstår det slet ikke, og mange spurgte mig også, hvorfor i alverden jeg gjorde det. Men jeg gjorde det, fordi jeg føler, at det gør mig stærkere, når jeg oplever, at jeg kan være ensom og faktisk have det fint med det, siger han.Peter Christoffersen spiller kokken Nikolaj i 'Når støvet har lagt sig', og den rolle har han været enormt glad for. - Det er en gave at få en hovedrolle, der har et længere udviklingsforløb, siger han. (Foto: Frederik Højfeldt Nielsen © Dr)Peter Christoffersen40 år.Uddannet ved Statens Teaterskole i København i 2009.Har været fastansat på teatret Mungo Park i årene 2010-2014 og siden på Det Kongelige Teater, hvor han har medvirket i blandt andet 'Othello' og 'Riget'.Har spillet med i serier som 'Livvagterne', 'Broen 2' og den aktuelle 'Når støvet har lagt sig' samt film som 'En familie', 'Shelley' og 'Fasandræberne'.En form for splittet personlighedMan kan ellers godt sige, at den branche, som Peter Christoffersen arbejder i, repræsenterer noget helt andet.Som skuespiller skal han i sagens natur ofte være på, samarbejde med kolleger og optræde foran masser af mennesker aften efter aften på Det Kongelige Teater, hvor han er fastansat.Sidste år var han også en del af det store hold, der lavede DR's aktuelle dramaserie 'Når støvet har lagt sig'. Her spiller han en af hovedrollerne - nemlig den ambitiøse kok og restauratør Nikolaj, der ikke lader sig distrahere af andre mennesker, og som går målrettet efter sine egne mål.- Det med ensomheden kan jeg godt spejle lidt i Nikolaj – den der lone wolf-fornemmelse. Jeg har heller ikke det store behov for selskab… Jo, for min familie og mine venner, det siger sig selv, men jeg kan sagtens være alene og være glad for det, siger Peter Christoffersen.Peter Christoffersen har været ansat på Det Kongelige Teater siden 2015. Her ses han i sin garderobe, hvor han gerne nyder en stille espresso. (Foto: Frederik Højfeldt Nielsen © Dr)Det er starten af marts, og før coronakrisen lukkede Danmark, så vi sidder i hans garderobe i Skuespilhuset, som han deler med en kollega.På opslagstavlen hænger personlige billeder og tegninger, og ned mod det store vinduesparti ud mod Københavns havn er der en madras, hvor man kan få sig et hvil på et peruviansk tæppe, mens man kigger på Operaen skråt overfor.Han byder os på espresso i passende små keramikkrus og siger, at fotografen bare kan skyde nogle billeder nu, hvis han har lyst.Jeg kan sagtens gå på scenen, være helt nøgen og ikke have så mange grænser som skuespiller, men privat er det noget andet.Peter Christoffersen, skuespillerPeter Christoffersen er tydeligt vant til interviews og til at posere på kommando, men han har ikke altid været så komfortabel i sådanne situationer. Faktisk prøver han på at blive bedre til at åbne op for sig selv på det punkt.Privatpersonen Peter har nemlig nogle andre grænser end skuespilleren Peter.Selv kalder han det en form for splittet personlighed.- Jeg kan sagtens gå på scenen, være helt nøgen og ikke have så mange grænser som skuespiller, men privat er det noget andet. Jeg er begyndt at lære det – også i en interviewsituation som denne, hvor jeg godt kan slappe af i det nu. Førhen gad jeg ikke at tale om alt muligt.Han skal derfor også stadig vænne sig lidt til den interesse, der kommer, når han som nu spiller med i en dramaserie, der vises på DR1 i bedste sendetid hver søndag.- Jeg ved jo godt, at når man som skuespiller bliver set hver søndag af mange mennesker, så er man også i en branche, hvor folk gerne vil vide mere om én privat. Men jeg prøver stadig at balancere, hvor mine grænser går, siger han.Men Peter Christoffersen er ikke blevet skuespiller for at dele ud af sig selv som privatperson eller "for at stå på den røde løber", som han selv formulerer det.Det er tid til noget nyt, synes Peter Christoffersen. Derfor har han sagt sit faste fob på Det Kongelige Teater op. Senere på foråret springer han ud i et liv som freelance-skuespiller. (Foto: Frederik Højfeldt Nielsen © Dr)'Når støvet har lagt sig''Når støvet har lagt sig' kan ses hver søndag klokken 20 på DR1 og på DRTV allerede fra fredag klokken 06.Dens omdrejningspunkt er et terrorangreb i København, men det er de menneskelige relationer, der er seriens fokus.På rollelisten ses blandt andre Karen-Lise Mynster, Jacob Lohmann, Henning Jensen, Arian Kashef, Peter Christoffersen, Katinka Lærke Petersen, Viola Martinsen og Malin Crépin.Serien er skrevet af makkerparret Dorte W. Høgh og Ida Maria Rydén, mens Milad Alami er seriens konceptuerende instruktør.Du kan høre mere om serien i DR-podcasten 'I røven af...' her.Ja til hygge – men det må også godt koste lidtPeter Christoffersen kender alle krogene af Skuespilhuset efter fem års ansættelse i huset, så han viser os rundt en masse steder i bygningen, hvor vi kan tage flere billeder.Han har i det hele taget lavet masser af teater, siden han blev færdiguddannet for ti år siden. Han har dog også haft en række tv- og filmroller.Alligevel er det hans rolle som Nikolaj i 'Når støvet har lagt sig', der har betydet, at flere genkender ham, når han færdes i København.I det hele taget har han fået mange positive reaktioner, mens serien er blevet sendt, fortæller han.- Også fra folk, der stopper mig på gaden og bare lige siger tak. Det har faktisk især været overvældende, når jeg har været i byen. Måske er det en kombination af, at folk har drukket, og at man bare kigger mere på hinanden på en bar. Det gør man jo ikke nede i supermarkedet, siger han.Måske kommer der endnu flere henvendelser fra taknemmelige seere, når Peter Christoffersen snart forlader sin fastansættelse på Det Kongelige Teater, for så kan der meget vel dukke nye store film- og tv-roller op.Peter Christoffersen spiller halvt grønlandske Nikolaj i 'Når støvet har lagt sig', men har ikke selv familie i Grønland. Hans mormor er til gengæld fra Peru – derfor de peruvianske tæpper i hans garderobe – og morfaren fra Hong Kong. (Foto: Frederik Højfeldt Nielsen © Dr)Når han i april er færdig med at spille forestillingen 'Mutter Courage og hendes børn' på Skuespilhusets store scene, siger han nemlig goddag til et liv som freelancer efter en tryg tid som fastansat.Først var der fire års ansættelse på Mungo Park i Allerød, og dernæst blev han fast, kongelig skuespiller.- Det har jeg lært rigtig meget af, men nu har jeg lyst til at udfordre mig selv med at være freelancer. Jeg vil gerne derud, hvor jeg måske skal kæmpe lidt mere for det, siger Peter Christoffersen.Det ønske er dukket op i forlængelse med hans arbejde på 'Når støvet har lagt sig', fortæller Peter Christoffersen. Rollen som kokken Nikolaj har i hvert fald sat sig i ham.Selvfølgelig skal vi bestræbe os på at have det godt og rart, når vi laver det, men det må også godt koste lidt. Det er der jo nogle roller og projekter, der kræver.Peter Christoffersen, skuespiller- Når jeg genser serien nu, ser jeg også en del af mig selv. Jeg kan mærke Nikolajs kontanthed, for den kan jeg også selv have arbejdsmæssigt. Jeg tror ikke altid, at jeg er den nemmeste at arbejde sammen med, fordi jeg er meget ambitiøs og ikke er bange for at være ret kontant nogle gange, siger han og tilføjer så:- Men det er også fair nok, når man laver kunst. Selvfølgelig skal vi bestræbe os på at have det godt og rart, når vi laver det, men det må også godt koste lidt. Det er der jo nogle roller og projekter, der kræver.Man kan også sige, at det kræver noget ekstraordinært at sidde alene i en svensk skov i fem dage uden mad, men den udfordring har Peter Christoffersen allerede klaret fint.Måske er det også derfor, at han slet ikke kan se, hvorfor han skulle være nervøs eller skræmt over udsigten til en tilværelse som freelanceskuespiller. Der skal mere til, siger han:- Og hvis der kommer en periode med arbejdsløshed nu, vil jeg tage det som en udfordring til at prøve noget andet – jeg har også ambitioner om at instruere og skrive.- Så jeg er ikke bange for at gå arbejdsløs. Men det kan da godt være, jeg sidder og tuder, hvis vi mødes igen om et halvt år, siger han og smiler helt roligt.Hvad venter derude? Peter Christoffersen håber på endnu flere interessante og spændende roller på tv og i film, når han snart vinker farvel til sit liv som fastansat, kongelig skuespiller. (Foto: Frederik Højfeldt Nielsen © Dr)Læs også:DR-skuespiller overmandes af for mange tanker: Jeg savner at kunne være mig selv af og til
Prins Henriks danskkundskaber har flere gange været genstand for debat i offentligheden.Hans franske accent skinnede nemlig tydeligt igennem på trods af over et halvt århundredes liv i Danmark.- Det er udtale. Det er stødet. Jeg har altid sagt, at det ville have meget nemmere for mig at lære at tale svensk. Svensk er klart og tydeligt. Det er tæt på det franske. Dansk, det er utydeligt, forklarede prins Henrik i et interview til DR i 2004.Læs også:Jagerpiloten der talte seks sprog: Her er 10 imponerende ting på prins Henriks CVUdenlandske svigerdøtre forstod prinsenAt prins Henrik talte dansk med fransk accent er der intet at sige til, mener kronprinsesse Mary:- Ja, der er en accent, men det er meget få, der kan tale dansk uden accent, der har lært det som voksen. Det er en meget urimelig kritik, fortalte hun i tv-serien ’Kongehuset Indefra’ fra 2010.Læs også:Magnifique! Prins Henrik udgav bøger om mad, kunst og frihedslængselOg prins Henrik havde for eksempel helt styr på grammatikken, mener det andet medlem af kongefamilien med fransk ophav, prinsesse Marie.- Det er ikke udtale eller accent, der viser, hvor godt man kender et sprog. Og hans ordforråd er meget stort, påpegede prinsessen i samme dokumentar.Dronningen hjalp med talerGrev Henri de Monpezat blev forlovet med prinsesse Margrethe i 1966, og hun fandt en måde at hjælpe sin mand med det danske sprog, fortalte prins Henrik i 1984:- Det er min kone, der gennemgår mine danske taler. Og jeg gør det samme, når hun skal holde franske taler, sagde han med et grin.
En brun bjørn har dræbt en 19-årig dyrepasser i den svenske dyrepark Orsa Rovdjurspark - Europas største rovdyrspark, der ligger 350 kilometer nordvest for Stockholm.Ulykken skete i formiddags i parken, hvor den unge dyrepasser blev angrebet af bjørnen. Skaderne var så alvorlige, at han få timer senere døde på et sygehus.På et pressemøde fortalte chefen for dyreparken, Sven Brunberg, at der ikke havde været meldinger om unormale forhold på parkens interne kommunikationssystem, før ulykken skete.Han fortalte samtidig, at han ikke ved, hvad der er gået galt, men overlader det til politiet at udrede.- Vi har fulgt alle de rutiner, der gælder, sagde Sven Brunberg på pressemødet.Lagde mad ud til bjørneneUlykken skete under en aktivitet, som en familie havde booket sig ind på, hvor man lægger mad ud til bjørne inden for et hegn og efterfølgende ser, hvad bjørnene gør.Normalt er det sådan, at bjørnene ikke er i området, når gæsterne lægger mad ud, men under ulykken var både dyrepasseren, familien og bjørnen inden for hegnet, da angrebet skete.Ifølge svensk politi har bjørnen formentlig gravet sig vej ind i indhegningen.- Jeg tænker meget på den fine dreng og hans familie, sagde dyreparkchefen Sven Brunberg om den dræbte 19-årige dyrepasser.Ifølge det svenske medie Expressen, er dyrepasseren død af bidskader.Familien skete der ikke noget med. De kravlede selv over hegnet og kom væk, fortalte chefen for dyreparken på pressemødet.Den brune bjørn blev aflivet efter ulykken, og dyreparken er lukket resten af dagen.- På grund af formiddagens ulykke, lukker vi parken resten af dagen. Vi beder om forståelse og kommer med yderligere informationer løbende, skriver parken på sin Facebook-side.Beredskabet og politi undersøger nu området og afhører flere af parkens gæster.
Lov og orden er blevet et af de helt centrale temaer i debatten op til det svenske valg den 9. september.Bilbrande i belastede kvarterer, talrige skyderier i blandt andet Malmø og jævnlige retssager om gruppevoldtægter har sat deres spor.Læs også:Svensk statsminister efter bilbrande i Sverige: Hvad fanden har I gang i?I den seneste tryghedsundersøgelse fra Sveriges kriminalpræventive råd, BRÅ, er 30 procent af kvinderne og 19 procent af den brede befolkning utrygge ved at gå ud om aftenen. Tallet er steget jævnt siden 2013.38 procent af svenskerne vurderer, at der har været en "kraftig" stigning i kriminaliteten de seneste tre år. Og 29 procent er "i høj grad" urolige over kriminaliteten i samfundet.Læs også:Skyderi i Helsingborg efterlader tre med alvorlige skader- Grunden til at det fylder så meget, er, at det er umuligt at ignorere. Alle statistikker viser, at det går den forkerte vej. Sverige har, ligesom andre vestlige lande, været vant til en faldende kurve, men nu stikker det af, siger DR's Europakorrespondent, Anna Gaarslev.Hun har et indgående kendskab til svenske forhold og vurderer, at lov og orden bliver blandt valgets hovedemner.Svenske kriminologer er desværre ekstremt politiske, når det kommer til indvandring.Nationaløkonom og debattør Tino Sanandaji- Det er et tema, der er blevet større og større over de seneste halvandet år, selvfølgelig blandt andet fordi der har været mange skyderier. Det er umuligt at ignorere, at Sverige står med et meget stort problem, som man ikke har løst, trods at der har været masser af sociale indsatser, siger korrespondenten.Voldtægter og skuddrab i stigningFornemmelsen af, at det svenske samfund er blevet mere råt, er ikke grebet ud af luften. For eksempel ser det ud til, at antallet af seksualforbrydelser konsekvent går op.Alene fra 2016 til 2017 steg antallet af voldtægtanmeldelser med over otte procent, hvis man justerer for landets voksende befolkning. Stigningen siden 2011 er på næsten 21 procent.Læs også:Svensk statsminister holder krisemøde om skyderierDirekte adspurgt siger over fire procent af svenske kvinder, at de har været udsat for en seksualforbrydelse sidste år - langt de fleste er unge kvinder mellem 16 og 24 år.Også når det angår skyderier, er bekymringen velbegrundet. Sidste år registrerede politiet 320 skudepisoder i Sverige, hvor i alt 40 mennesker blev dræbt. Det er en stigning på 120 procent siden 2011.I år ser tallet ud til at falde, i hvert fald i første halvår. Men tallet er stadig højt. I 2018 har der alene i Malmø været 10 skuddrab. I et af tilfældene blev tre skudt og dræbt, imens tre andre blev såret.Stigning skyldes bandedrabMen trods de voldsomme tal er risikoen for at blive dræbt eller skudt ikke steget for den almindelige svensker, lyder det fra Sveriges kriminalpræventive råd, BRÅ.Her forklarer forskeren Jonas Öberg, at selv om den overordnede tendens er stigende, er der faktisk sket et lille fald i mængden af affektdrab, drab i udsatte grupper under eksempelvis alkoholpåvirkning og så videre.- Men så har vi en drabstype, som er steget, nemlig dem, som skyldes konflikter inden for bandemiljøet. Og i løbet af de seneste tre-fire år er denne ændring begyndt at påvirke det overordnede drabstal, siger han.Læs også:Politiet i Malmø opgiver at opklare hverdagsforbrydelser: Situationen er uhørt anstrengtTendensen er klar. Skuddrabene skyldes for størstedelen unge mænd med banderelationer, som tørner sammen i udsatte områder i de store byer Malmø, Gøteborg og Stockholm. Kun en af 40 skuddræbte i 2017 var kvinde.De unge mænd i banderne skyder jævnligt hinanden i konflikter over narkotikamarkedet. Men det kan lige så godt være trivielle skænderier eller jalousi, som udløser episoderne, vurderer Öberg.- Som almindelig borger bør man nok være mere bange for at blive dræbt i trafikken eller lignende. Men er du en ung mand, som bor i et udsat område og handler med narkotika, kan der være grund til frygt, siger forskeren.Sexforbrydelser har været på dagsordenenNår det angår seksualforbrydelser og voldtægter, er billedet straks mere mudret.Antallet af domme er uændret. Men politianmeldelserne er i stigning. Og når borgerne bliver spurgt i forbindelse med BRÅ's årlige tryghedsundersøgelse, rapporterer de endnu flere forbrydelser, end de anmelder.Historisk set har man aldrig interesseret sig for, hvor folk kom fra i modsætning til i Danmark. Man har altid fastholdt, at det enkelte menneske skal vurderes på sine handlinger, ikke sin oprindelse og hårfarve.DR's Europakorrespondent Anna GaarslevSeniorforsker og enhedschef hos BRÅ, Stina Holmberg, som har stået bag flere undersøgelser om seksualforbrydelser, vurderer, at der nok er blevet flere forbrydelser.Læs også:Hotline til Facebook og oprustning fra politiet. Den svenske valgkamp er igangMen #metoo-bevægelse, lovændringer og fokus på sex-overgreb i samfundet spiller også ind.- Udviklingen indikerer, at folk, når de bliver spurgt i dag, nævner oplevelser, som de måske ikke opfattede som en voldtægt for fem år siden, siger hun.Er det indvandrernes skyld?I stigende grad er en anden forklaring dog ved at brede sig i den svenske debat.Anført af det højreorienterede parti Sverigedemokraterne peger flere og flere på, at indvandringen spiller en rolle.Læs også:Anna Gaarslev: 'Der er kriminalitet i Malmø, som svensk politi har svært ved at håndtere'Men i modsætning til Danmark, hvor for eksempel Danmarks Statistik jævnligt undersøger kriminalitet blandt indvandrere og efterkommere, mangler der et videnbaseret grundlag for diskussionen i Sverige.Den slags forskning er ikke lavet fra officiel hånd siden 2005.I stedet er de svenske medier begyndt at påtage sig ansvaret for at levere tallene med udgangspunkt i offentligt tilgængelige domsudskrifter.Udlændinge bag gruppevoldtægterFor eksempel gennemgik avisen Dagens Nyheter sidste år 47 mistænkte og 53 domfældte i sager om drab og drabsforsøg med skydevåben.Det mener Moderaterne- Der skal ansættes 10.000 betjente mere inden 2024. Bandemedlemmer skal have dobbelt straf af almindelige borgere.- ”Mængderabatten” skal afskaffes når en borger dømmes for flere forbrydelser samtidig. Minimumstraffen for voldtægt, narkotikahandel og våbenbesiddelse skal op. Flere forbrydelser skal føre til udvisning.- Der skal indføres mere kameraovervågning. Og det kriminalpræventive råd BRÅ skal indføre statistik for etnicitet når det gælder seksualforbrydelser.Kilder: Moderaterne, SVTUndersøgelsen viste, at 90 procent af gerningsmændene havde mindst en udenlandsk forælder. Halvdelen af dem var født uden for Sverige. Familierne stammede i langt størstedelen af tilfældene fra Nordafrika eller Mellemøsten.Gruppevoldtægter er ikke blevet opgjort særskilt i Sverige siden 2006, hvor de var i voldsom stigning. Men nu bliver også de gransket af flere svenske medier.Læs også:Endnu et tilfælde af gruppevoldtægt er anmeldt i MalmøDen bedste undersøgelse kom Aftonbladet med i maj i år. Den gennemgik 112 gerningsmænd i samlet 58 domme siden 2012 og fandt, at antallet af sager var fordoblet i perioden.Optællingen viste, at gerningsmænd ofte var unge, påvirkede og kendte offeret. Men mest opsigtsvækkende var, at næsten tre ud af fire var født uden for Europa.Gamle undersøgelser viser, at indvandrere og efterkommere fem gange oftere end etniske svenskere anmeldes for voldtægt.Det er samfundets skyldDen slags tal har ført til en kraftig polarisering i den svenske debat.Her har kriminologer og sociologer traditionelt afvist, at kultur og udenlandsk baggrund er værd at stille skarpt på i undersøgelsen af kriminel adfærd.Det mener Socialdemokraterne- Alt skal sættes ind på at bekæmpe bandekriminalitet, blandt andet ved at afskaffe strafrabat for 18-21 årige. Politiet skal opnormeres med 10.000 betjente inden 2024, og tilføres 1,7 milliarder kroner om året.- Straffen for voldtægt skal op. Forbrydelser skal bekæmpes ved at se på deres årsager – den bedste måde at undgå at unge begår kriminalitet er at give dem alternativer.- Partiets statsminister Stefan Löfven har afvist at forholde sig til indvandreres overrepræsentation i voldtægtsstatistik, men lader det være op til det kriminalpræventive råd BRÅ om der skal laves statistik på området.Kilder: Socialdemokraterne, TV2, ExpressenEn meget benyttet mediekilde er for eksempel kriminologen Jerzy Sarnecki.- Der findes en faktisk overrepræsentation af indvandrere i forbrydelsesstatistikken, og det skyldes først og fremmest de forhold, de lever under i Sverige, eksempelvis klasseforskellene, siger han til Aftonbladet.- En yderligere faktor, som kan forklare en lille del af overrepræsentationen, er, at de diskrimineres af retssystemet, og det kan ikke udelukkes, at politiet er mere tilbøjelig til at undersøge forbrydelserne, siger han.Sig det, som det erMen den forklaringsmodel er der stigende utilfredshed med, forklarer DR's Europakorrespondent, Anna Gaarslev.- Historisk set har man aldrig interesseret sig for, hvor folk kom fra i modsætning til i Danmark. Man har altid fastholdt, at det enkelte menneske skal vurderes på sine handlinger, ikke sin oprindelse og hårfarve, siger hun.Læs også:Svensk politi om skyderier: Vi sætter alle sejl til- Men den holdning er under pres nu, fordi stigningen i skuddrab og voldtægter kommer, efter at indvandringen har været voldsomt stigende til Sverige de senere år, siger korrespondenten.For mange svenskere virker det absurd ikke at undersøge sammenhængen.- Det kommer til at virke som en benægtelse af problemet. Sig det nu bare, som det er, og så kan vi prøve at løse det, er i stigende grad holdningen, siger Anna Gaarslev.Debattør: Forskere er politiseredeEn af dem, som siger fra, er nationaløkonomen Tino Sanandaji, der har skrevet en kontroversiel bog om indvandringens konsekvenser for Sverige, og er en ivrig deltager i indvandringspolitiske debatter.Det mener Sverigedemokraterne- Politiet skal effektiviseres og. Der skal patruljeres og kameraovervåges mere. Vidnebeskyttelsen skal forbedres.- Strafferammen for grove forbrydelser skal op. Mindreårige skal kunne straffes for drab, grov vold og voldtægt, og unge voksne skal have fuld straf. Når udlændinge begår forbrydelser, skal udvisning altid overvejes, og i grovere sager gøres til standardstraf.- Det kriminalpræventive råd BRÅ bør løbende kortlægge sammenhængen mellem kriminalitet og etnicitet.Kilder: SD, Rigsdagen- Svenske kriminologer er desværre ekstremt politiske, når det kommer til indvandring. Meget af det, de påstår i den offentlige debat, har de simpelthen ikke videnskabeligt grundlag for. Det bygger på deres foretrukne verdensbillede, ikke empiri, siger han.Læs også:Svenske fængsler fyldes til bristepunktetHan mener, at kombinationen af, at der ikke laves forskning og statistik om indvandreres og efterkommeres andel i kriminaliteten, og at mange forskere afviser, at overrepræsentation kan have kulturelle årsager, er en giftig cocktail.- Det giver stor polarisering i vores debat, hvor kriminalitet er et stort emne. Vælgerne har ret til at vide de her ting, når de skal stemme om indvandringspolitik, siger han.Råd skifter kurs på indvandrerkriminalitetEfter at Aftonbladet i maj kom med sin undersøgelse af gerningsmænd til gruppevoldtægters etniske baggrund, krævede flere partier, at det kriminalpræventive råd, BRÅ, igen begynder at lave statistik på indvandreres kriminalitet.Og nu får de deres vilje, siger seniorforsker og enhedschef Stina Holmberg hos BRÅ.Man har endnu ikke lagt sig an på en form. Men blandt mulighederne er en opdatering af det seneste studie fra 2005, eller specifik forskning i indvandrere og efterkommeres kriminalitet.Læs også:Efter flere voldtægter i Malmø: Politiet advarer kvinder mod at gå alene- Ingen er begyndt på det endnu, men til næste år starter vi et eller andet. Men samtidig er der mange, som mener, at det er vigtigere at undersøge, hvordan vi kan hjælpe unge drenge, som kommer til Sverige, til at forstå svenske normer og kultur, siger Stina Holmberg.
Kæresteparret Malene og Søren går lige nu rundt i deres hjem midt på Sjælland og prøver at styre deres tanker og følelser.Det er ekstremt svært.Det var det, før coronavirusset ramte os alle sammen, og det er det især efter nedlukningen af det meste af verden.Til maj går parrets store drøm nemlig i opfyldelse, når det bliver forældre til datteren Iris.Børneværelset er stort set klar med puslebord og legesager, tøjet er lagt i kommoden, og barnevognen skal bare pakkes ud og samles. Så er den køreklar.Sagen er bare den, at det ikke er Malene, der er gravid i syvende måned med termin 26. maj.Iris ligger i maven på en ukrainsk kvinde, som er rugemor - også kaldet graviditetsvært - for parret.Det er derfor, følelserne sidder uden på tøjet.De går rundt i en boble af usikkerhed og frustrationer og klynger sig til håbet om, at det hele snart ser lysere ud, så det igen er muligt at rejse ud og ind af Danmark.- Vi er bange for, at vi ikke kan flyve til Kijev og hente vores datter hjem som planlagt. Jeg kæmper meget med det her lige nu. Det er skrækkeligt, og jeg har næsten ikke ord for det, siger 29-årige Malene.Hun sover ikke godt for tiden, og hun spiser uden at være sulten. Bare for at lave noget, der leder tankerne et andet sted hen.Det er så sindssygt frustrerende og bekymrende. Alt er ude af vores hænder, og vi kan ikke gøre andet end at håbe det bedste.Søren, 30 år, biologisk far til IrisUkraine er lukket ned foreløbig frem til 24. april - altså blot en måned før terminen.Parrets største frygt er, at lukningen forlænges yderligere, hvilket ifølge DR Nyheders oplysninger er overvejende sandsynligt. Det skrev også Kyev Post den 8. april.Hvis det sker, er der en løsning, som vi vender tilbage til om et øjeblik. Malene og Søren håber ikke, de ender med at gå dén vej.- Det er så sindssygt frustrerende og bekymrende. Alt er ude af vores hænder, og vi kan ikke gøre andet end at håbe det bedste, siger 30-årige Søren, der er biologisk far til Iris.Han havde i forvejen svært ved at forholde sig til tanken om, at han ikke kan følge sit barns udvikling på samme måde, som når vennernes kærester er gravide.Der er ret stor forskel på at kunne følge med i, hvordan maven vokser over ni måneder, og på at modtage scanningsbilleder og en rapport på østeuropæisk engelsk med ugers mellemrum.Collage: Mathias Jacobsen. Originalfoto: Colourbox / privatfoto.Collage: Mathias Jacobsen. Originalfoto: Colourbox / privatfoto.Malene og Søren optræder anonymt under andre navne i den her artikel, fordi de er nervøse for, hvordan 'systemet' tager imod det, når de engang kommer hjem og skal have Malene registreret som Iris' mor.De bevæger sig i en juridisk gråzone, fordi der er penge mellem dem og graviditetsværten, hvilket er i strid med den danske lovgivning.Bliver et par dømt for at have brudt loven, kan det blandt andet påvirke kvindens mulighed for at stedbarnsadoptere, som er parrets plan b, hvis ikke registreringen af Malene som mor går igennem uden problemer.Malene og Søren har været sammen i 14 år, og de har vidst længe, at de vil være forældre.Men Malene er kronisk syg og ikke i stand til selv at gennemføre en graviditet.Som ti-årig fandt lægerne ud af, at der var noget galt med hendes hjerte. Det slog uregelmæssigt. Hvad det præcist fejlede, har hun aldrig kunnet få svar på. Det fungerede bare ikke.Hun fik transplanteret et nyt hjerte fra en svensk pige, der omkom i en trafikulykke, og resten af livet skal hun tage medicin, der sikrer, at hendes krop ikke frastøder det.Læs også:Adoptioner på corona-standby: 'Det omfatter nok omkring 20-30 danske familier'- Uden at gå for meget i detaljer kan jeg sige, at medicinen dræber mit eget immunforsvar og erstatter det med et slags kunstigt forsvar. Det er stærke sager, som ikke er foreneligt med en graviditet.Hun har fået at vide af sin læge, at medicinen med meget stor sandsynlighed er skadelig for et foster. Hvis hun blev gravid - og fosteret mod alle odds endte som et levendefødt barn - ville der være 80 procents risiko for et udpræget handicap hos det.Desuden ville Malene risikere selv at dø, fordi hendes hjerte ikke kan klare belastningen under en fødsel. Det afgør ligesom det hele.Parret har undersøgt mulighederne for at adoptere, men det er ikke nemt at blive godkendt til, når man som Malene har en kronisk sygdom.Heller ikke selv om hun ellers er rask og har det fint.Collage: Mathias Jacobsen, DR. Originalfoto: Colourbox / privatfoto.Collage: Mathias Jacobsen, DR. Originalfoto: Colourbox / privatfoto.Frustrationerne voksede hos Malene og Søren, og det blev ikke nemmere af de begrænsede muligheder, man har for at få et barn i Danmark, når det kun er manden, der 'dur'.- Når du ikke kan få hjælp på en fertilitetsklinik, er du fucked! Der er ikke andre steder at søge hjælp, og så er det, man begynder at google og snakke med folk, der har stået i samme situation. Når du først finder døren til 'undergrunden', er der masser af veje at gå i et miljø, hvor man hjælper hinanden med at få børn, siger Søren.- Vi har allerede brugt nogle år på det her 'projekt'. Nu skulle det være. Det var derfor, vi endte med at finde en udenlandsk rugemor, siger Malene.Det er halvandet år siden, de tog beslutningen.- Vi havde det sådan, at enten gør vi det her nu og satser på, at det er den bedste løsning, som gør os lykkelige. Eller også får vi aldrig børn. Vi vil bare ikke sidde som gamle og ensomme og vide, at vi ikke forsøgte alt, siger Malene.Parret søgte rådgivning hos foreningen Dare Danmark, som blandt andet arbejder for at lovliggøre den slags rugemoderskab, hvor en fremmed kvinde lægger krop til graviditeten. Eventuelt mod betaling.Malene og Søren havde ikke mulighed for at bruge en dansk rugemor, da det ifølge reglerne skal være en kvinde, man kender i forvejen, så de tog kontakt til en klinik i Ukraine, som havde den for dem mest attraktive løsning.En pakkeløsning til lige omkring 300.000 kroner, som dækker udgifter til advokater, fertilitetsklinik, privathospital, rugemor, ægdonoren, fire rejser frem og tilbage, hotelophold og logi.De har besøgt klinikken tre gange undervejs og set forholdene an, så de er trygge ved det, der skal ske.- Det er på mange måder en ret vild ting at kaste sig ud i, men det har føltes rigtigt fra første øjeblik. Det vigtigste for os er, at vi er garanteret et barn, som jeg er biologisk far til, siger Søren.Collage: Mathias Jacobsen, DR. Originalfoto: Colourbox / Palle Herløv, DR)Collage: Mathias Jacobsen, DR. Originalfoto: Colourbox / Palle Herløv, DR)Der er lavet en kontrakt, som dikterer præcist, hvordan det hele skal forløbe. At den ukrainske kvinde skal give Iris fra sig sammen med alle rettigheder, så snart hun er født. Der er ingen fortrydelsesret for nogle af parterne.Under Malene og Sørens første besøg i Kijev underskrev de kontrakten, og de fandt en ægdonor i et kartotek fyldt med frivillige kvinder. Alle mellem starten af 20'erne og op til omkring de 40 år og med mindst én fødsel bag sig.Deres valgte donor er anonym, men de har et billede af hende, og de kender hendes øjenfarve, hårfarve, vægt, højde, alder og uddannelsesniveau. Og så ved de, at hun ikke er testet positiv for arvelige sygdomme.Rugemoren har de ikke mødt.Så snart de står med Iris i hænderne, behøver de ikke længere tænke på, hvordan fem banker vendte tomlen ned, da de kom og spurgte om lov til at låne penge til 'projektet'.- Én af dem sendte endda et skriftligt afslag, hvor der med versaler stod, at de '…ikke ville hjælpe med SÅDAN noget,' siger Søren.- Selvfølgelig er der en benefit i det for rugemoren, fordi hun tjener lidt penge på det, men man skal ikke tro, at det er én eller anden lyssky forretning med en babyfabrik, hvor kvinder under uhumske forhold bliver tvunget til at føde andres børn. Sådan er det ikke. Det har vi også klinikkens garanti for.Parrets omgangskreds og bekendte har spurgt interesseret ind til processen, og ingen har stillet sig undrende eller negative over for deres valg.- Vi føler jo slet ikke, at vi gør noget forkert. Vi ser det sådan, at vi får hjælp af en kvinde til at blive forældre, og hun får en passende kompensation for besværet, siger Malene.Der er ingen officielle tal for, hvor mange danskere der får børn fra en udenlandsk graviditetsvært, for myndighederne registrerer det ikke.Vurderingen er, at antallet ligger mellem 50 og 100 børn om året, og tallet er stigende, fortalte postdoc og cand.jur. Frank Høgholm Pedersen fra Københavns Universitets juridiske fakultet i marts 2019 til dr.dk.Han bekræfter, at billedet er det samme i dag. Vurderingen bygger blandt andet på sammenligninger med Sverige.Collage: Mathias Jacobsen, DR. Foto: Privat.Collage: Mathias Jacobsen, DR. Foto: Privat.Malene og Søren har haft travlt med at forberede sig mentalt på at blive forældre hen over vinteren og det tidlige forår.Ligesom Søren har en følelse af, at det er nemmere for vennerne at forholde sig til far-rollen, når de kan følge processen hver dag, havde Malene brug for tid til at overbevise sig selv om, at hun nu endelig var på vej til at blive mor uden at være gravid.Beslutningen blev ikke truffet 'over night'. Den har været vendt og drejet i årevis med for og imod, men når regnestykket blev gjort op, var svaret klart:- Visheden om, at der var bare en lille risiko for, at jeg kunne give en kronisk hjertesygdom videre til mit barn, der så skal igennem det samme som mig - det afgjorde sagen. Jeg har slet ikke noget behov for at se mig selv fysisk afspejlet i en datter. Jeg har en drøm om at være mor og give nogle værdier og holdninger videre, siger Malene.Læs også:Luciena føder andres børn: 'Jeg er ikke født ind i en rig familie, så det her er det hurtigste'Der er styr på alt det praktiske, og de går egentlig bare og venter på at flyve de to og en halv time fra Kastrup til Kijev, hvor det er planen, at de skal være i op til to måneder, før de er klar til at rejse hjem.I den tid skal der blandt andet laves en dna-test, så Søren kan bevise, at han er far til Iris, og der skal laves et pas via den danske ambassade.Da corona-epidemien pludselig skyllede ind over hele verden og satte alting på standby, blev forventningsglæden afløst af bekymringer.- Inden virusset kom til Danmark, snakkede vi ikke så meget om det. Det var bare noget, de døjede med ovre i Kina. Så kom det som bekendt til Italien, Østrig og videre herop. Vi havde ikke i vores vildeste fantasi forestillet os den situation, vi står i nu, siger Søren.Ukraine har som nævnt foreløbig lukket sine grænser frem til 24. april, men tidspunktet er allerede udskudt fra de oprindelige 14 dages lukning, der blev meldt ud i første omgang.Malene og Søren kender en anden dansk kvinde, der også venter på et barn fra en ukrainsk graviditetsvært. Hun rejste til Kijev, så snart hun hørte om grænselukningen, men så hurtigt kunne Malene og Søren ikke nå at reagere.Collage: Mathias Jacobsen, DR. Originalfoto: Colourbox / Palle Herløv, DR.Collage: Mathias Jacobsen, DR. Originalfoto: Colourbox / Palle Herløv, DR.Malene har altid bekymret sig mere end Søren.Ikke på den måde, at hun overtænker eller overreagerer. Hun har det bare sværere med al usikkerheden og kontroltabet.Det her er så langt fra det, hun har gået og forestillet i det halvandet års tid, hun har vidst, at de ville få et barn. Det var ikke sådan her, det skulle ske.De har hele tiden været klar over, at de muligvis ikke må være med til selve fødslen, for det er op til den fødende kvinde, om hun vil have 'tilskuere' på. Siger hun nej, venter forældrene i stedet i nærheden på at komme og overtage barnet, når lægerne har lavet de rutinemæssige undersøgelser af den nyfødte.Sådan er reglerne.- Og det er vi meget afklarede med, for det er prisen, man betaler ved at gøre det på den her måde. Det er ikke så afgørende. Men tanken om, at vi kan gå glip af den første tid af hendes liv, er helt vildt svær. Tænk, hvis der går to-tre måneder, før jeg kan holde hende. Så er hun pludselig ikke længere et spædbarn, siger Malene.Jeg er bange for, at Iris kommer til at opleve et følelsesmæssigt svigt.Malene, 29 årDe har talt med klinikken om situationen og spurgt, hvad der sker med Iris, hvis de ikke er der til at tage imod hende.I det tilfælde har klinikken professionelle barnepiger og sygeplejersker tilknyttet, som tager sig af Iris i den tid, det er nødvendigt.Det er selvfølgelig en betryggende tanke, men Malene og Søren beder til, at det ikke kommer dertil.- Jeg er bange for, at Iris kommer til at opleve et følelsesmæssigt svigt eller endda flere, hvis hun skal passes af forskellige barnepiger, før vi selv kan tage over. At hun kan mærke det og reagerer på, at folk forsvinder, når hun lige har vænnet sig til dem. For hvad kan det betyde for hendes evne til at knytte sig til os, siger Malene.Nu har parret aftalt, at uanset hvad der sker, tager de afsted, så snart muligheden er der.Læs også:OVERBLIK Må man bruge rugemor i Danmark? Her er reglerneHar I overvejet at kontakte de danske myndigheder og bede dem om hjælp?- Ja, ganske kort. Men når vi i forvejen bevæger os i lidt af en gråzone, har vi ikke lyst til at få deres opmærksomhed, så jeg tror ikke, vi kontakter dem. De vil nok også have den holdning, at det er vores eget problem, siger Søren.Han regner i stedet med at tage kontakt til myndighederne i Tyskland, Polen og Ukraine og spørge, om de må få lov at køre igennem deres lande i den helt særlige situation, de står i.Hvis altså ikke de kan rejse på normal vis med fly i en genåbnet verden.Søren prøver i mellemtiden at overbevise sig selv om, at det hele nok skal gå. At alting ser bedre ud om en måneds tid, og at de uden problemer får lov at komme afsted.- Jeg er nødt til at tænke sådan. Ellers stikker følelserne af, siger han.•DR er bekendt med kildernes rigtige identitet.•Artiklen skal ikke ses som en opfordring til at bryde lovgivningen, når det kommer til surrogati og registrering af et barns forældre hos de danske myndigheder.•DR har været i kontakt med Udenrigsministeriets Borgerservice, som ikke ønsker at kommentere på den konkrete sag eller problemstilling. Det opfordrer til, at borgere med særlige behov for bistand fra lokale myndigheder i udlandet retter henvendelse til den relevante danske ambassade.•Udenrigsministeriet fraråder stadig alle ikke-nødvendige rejser til udlandet foreløbig til og med den 10. maj.
Sverige er blandt andet kendt for Pippi Langstrømpe og pølser med kartoffelmos.Men det var et noget andet billede af landet som BT og Berlingske forleden præsenterede for deres læsere under overskriften ”Svensk politi slår alarm: Vi er ved at miste kontrollen.” En artikel skrevet på baggrund af en historie fra det norske medie NRK.Tip os!Du kan være med til at bestemme, hvad Detektor skal faktatjekke. Skriv en besked på Detektors Facebook-side eller send en e-mail til detektor@dr.dk.Man kunne blandt andet læse, at mere end 50 områder i Sverige kaldtes ”no go-zones”, hvor ”lovløsheden hærger” og ”kriminelle netværk har magten”, og at politiet udsættes for angreb, hver gang de rykker ud.Men det billede passer ikke, fortæller svensk politi til Detektor.Læs også:Faktatjek: Er Danmark sjettebedst til at konkurrere?Ingen ”lovløshed”I artiklen fra BT og Berlingske henvises der blandt andet til rapporten, ’En nationell översikt av kriminella nätverk med stor påverkan i lokalsamhället’, fra det svenske Rikspolisen, der i 2014 undersøgte områderne. Den rapport er senere blevet opdateret med en ny rapport om områderne med en mere mundret titel, ’Utsatta områden’. En af forfatterne bag rapporten er dog ikke enig i, at ”lovløshed hærger” og ”kriminelle har overtaget magten”.- Det er ikke tilfælde af lovløshed, men snarere kriminel indflydelse. Lovløshed handler om ikke at følge samfundets etablerede love, men der er mange i disse områder, som er meget omhyggelige med at følge lovene. Den kriminelle kan være lovløs, men masserne er ikke, skriver analysechef på Polisens Nationella operativa avdeling Emma Hedenvind i en mail til Detektor.Hun mener heller ikke, at de kriminelle har overtaget magten, som BT og Berlingske skriver.Læs også:Detektor afliver myte om antallet af stress-ramteIkke ”over 50”BT og Berlingske skriver også, at det er mere end 50 områder, der oplever problemerne med angreb på politiet.Men det tal afviser svensk politi over for Detektor. For selvom der er 53 ”udsatte områder”, så er der forskel på, hvor store problemer, der er i områderne.- Det er hovedsageligt i de 15 sårbare områder angrebene sker, men der er nogle af de andre, hvor det kan forekomme, skriver hun og uddyber.- Der er ét område, hvor politiet altid bliver angrebet på en eller anden måde, men det meste af det sker i perioder. Det er svært at sige hvor ofte, men man kan se, at hvis det sker i et område, så kan det sprede til de andre. En såkaldt kædereaktion, skriver hun.Læs også:Faktatjek: Stiger udgifterne til handicappede?Ingen ”no go-zones”BT og Berlingske skriver også, at zonerne ”kaldes no go-zoner”. Det fremgår dog ikke, hvem der har fundet på den betegnelse. For selvom BT og Berlingske citerer rapporten fra det svenske politi for oplysninger om de 50 områder, så stammer betegnelsen ’no go-zone’ ikke derfra. Og svensk politi afviser over for Detektor at bruge betegnelsen, fordi det ikke er zoner, hvor man ikke skal gå ind i - tværtimod, fortæller analysechef Emma Hedenvind.- Det er muligt at gå ind i alle områder, men i nogle støder politiet i perioder på vanskeligheder såsom stenkast, flugtforsøg, ”politifiskeri” og lignende. Dette gør, at politiet vælger at gå ind i områder med flere patruljer, skriver Emma Hedenvind.Faktisk er det et erklæret mål at være mere tilstede i områderne, som BT og Berlingske altså kalder ”no go-zoner”.- Vi skal være mere synlige der (i områderne red.), og arbejde mere åbent i disse områder for at vinde beboernes tillid til samfundet tilbage, skriver hun i en mail.Læs også:Faktatjek: BT beklager fejl i artikler om sex-vaner"Kun" én granatLæserne får også beskrevet, hvilke angreb politiet udsættes for. Det drejer sig ifølge BT og Berlingske om "... stenkast, skud og ligefrem granater." Også i artiklen fra NRK står der i en underrubrik, at politiet angribes med "våben, sten og håndgranater". Men ifølge politiinspektør Lars Alvarsjö, som er citeret i NRK-artiklen, er det er sjældent, at politiet bliver beskudt.- Skydning mod politipersonale er meget sjældent. Ved ét tilfælde har et politikøretøj opfattet, hvad man tror er beskydning med skydevåben.Han skriver til gengæld også, at vold mod offentlig sikkerhedspersonale er eskaleret. Men det er endnu ikke eskaleret til et niveau, hvor man kan tale om, at der bliver kastet "håndgranater", altså i flertal, efter politiet, skriver Lars Alvarsjö i et kort svar på mail.Hvor mange håndgranater er i alt blevet kastet mod polisen?- Et styk.Læs også:Faktatjek: Er danske elpriser under EU-gennemsnit?Berlingske erkender overdramatiseringHos Berlingske er udlandsredaktør Anna Libak utilfreds med nogle af formuleringerne i artiklen. For eksempel, at ordet ”granater” står i flertal i Berlingskes artikel, selvom der i NRKs artikel kun er nævnt én enkelt granat, som er blevet kastet mod svensk politi.- Man skal ikke bruge flertal, hvis der kun er kastet en granat. Det er en overdramatisering, for én granat kan kun være én, mens granater kan være 5000 – det er kun læserens fantasi, der sætter grænsen, siger hun til Detektor.Hun er heller ikke tilfreds med, at det i artiklen fremstår, som om svensk politi bruger udtrykket ’no go-zoner’, når politiet netop ikke gør det.- I artiklen får man indtryk af, at det er politiet, der bruger udtrykket. Hvis politiet ikke har brugt det, så er det naturligvis ikke godt.Til gengæld mener hun ikke, at politiet kan bestemme, om et område kan kaldes lovløst eller ej, fordi politiet kan have interesse i at fremstille områderne roligere, end de er. Det er ifølge Anna Libak nemlig en vurdering, som også kan laves af en journalist.- Det er en vurdering, ikke hård videnskab. Jeg kender ikke området og kender ikke researchen, så jeg ved det ikke. Det er ikke nogen stor succes for politiet, hvis der er lovløse områder, så de er ikke noget sandhedsvidende.Læs også:Faktatjek: Kirkeskatten falder men kirken får flere pengeBerlingske stoler på BTBerlingske har ikke selv skrevet artiklen, men har bragt BT's artikel, fordi de to medier har et redaktionelt samarbejde. Det fremgår dog ikke af Berlingskes artikel, at den faktisk er skrevet af BT. Når det kommer til vurderingen af, om et område er lovløst eller ej, så stoler Berlingske nemlig på BTs vurdering.- Hvis journalister skulle starte forfra hver gang og selv tale med alle kilder, så ville der være væsentligt mindre tilgængelig information, fortæller udlandsredaktør Anna Libak og uddyber.- Det er ikke mit indtryk, at DR ringer Berlingskes kilder op, når de laver citathistorier. Det er normal praksis i branchen at referere hinanden. Jeg må også tage Detektors ord for gode vare, for jeg har ikke tid til at tjekke, om svensk politi faktisk har sagt det til jer, som de har.Læs også:Faktatjek: Venstre oversælger asylstramningerBT henviser til NRKBT har ikke ønsket at give et interview om deres artikel.I en mail fortæller ansvarshavende chefredaktør for BT Olav Skaaning Andersen, at BTs artikel er en såkaldt citatnyhed, som baserer sig på en reportage fra det norske medie NRK, og at ”der er fuld ud dækning i NRKs artikel for, at vi kan skrive, at områderne kaldes ’No-go-zones’, at ’lovløsheden råder’ og der er tale om 50 bydele.”BT skriver til Detektor, at de vil rette "håndgranater" til "håndgranat".Læs også:Faktatjek: Debattør tegner skræmmebillede af islamNRK afviser kritikArtiklen fra NRK er blevet til på baggrund af en reportage fra Stockholm i Sverige, hvor der ligger flere udsatte boligområder. Selvom NRK kun har besøgt få områder, mener de alligevel godt, at man kan generalisere, skriver journalist Anders Magnus fra NRK i en mail:- Ifølge de politifolk, vi har snakket med, både i researchfasen og også i interview til selve reportagen, så er problemerne, man har i områderne rundt omkring i Stockholm repræsentative for de problemer, man har i disse udsatte områder. Nogen af områderne har større problemer end andre, skriver han og tilføjer:- Vores opgave var ikke at lave en reportage om en eksakt gennemsnitlig mængde af problemer – men om problemerne, som de opleves i hverdagen af både befolkningen og politiet.Læs også:Faktatjek: DR-program om cutting bruger usikkert talNRK: "No-go-zoner" kommer fra redningsfolkBegrebet ”no go-zoner” stammer ikke fra politiet, men fra brandfolk og ambulancereddere. Det står dog ikke i NRKs artikel, men Anders Magnus forklarer i en mail:- Det er områder, hvor de ikke kan gå ind alene – uden politibeskyttelse, noget som fører til forsinkelser af både livreddende missioner og brandslukning.Overskriften på NRK's artikel er ”Svensk politi: - Vi er i ferd med å miste kontrollen”. Detektor har derfor spurgt, hvad NRK siger til svensk politis afvisningen af, at der hersker lovløshed. Til det svarer Anders Magnus, at vurderingen af om et område er lovløst eller ej, ikke kan foretages troværdigt af en officiel talsmand fra svensk politi.- Det er jo en indrømmelse af, at de ikke klarer deres job. Men politifolk, vi talte med, sagde, at der hersker lovløshed, og at de er ved at miste kontrollen.Læs også:Faktatjek: Landbrug & Fødevarer puster landbruget opOmråder ”opgivet”Medierne overdriver altså problemerne i de svenske boligområder, men det betyder ikke, at de ikke findes. Det fremgår af rapporterne fra 2014 og 2015, som både beskriver problemer med kriminalitet, arbejdsløshed og angreb mod politiet.Selvom problemerne er tydeligst, når det kommer til netop kriminalitet, så er pointen med rapporterne at vise, at det ikke kun er et politimæssigt problem, forklarer analysechef Emma Hedenvind.- Disse områder er blevet ”opgivet” i mange år, og det er ikke en holdbar situation. Vi kan ikke længere klare vores mission i disse områder, uden hele samfundet tager et ansvar, skriver hun.
Hvad skaber nynazisme i Norden? Og hvem bærer skylden for højreekstremistisk terror?Det er spørgsmål, der har fået Norge og Sverige til at ryge i totterne på hinanden efter weekendens terrorangreb på en moske udenfor Norges hovedstad, Oslo.Læs også:21-årig nordmand sigtes for drab, drabsforsøg og terrorTerrorangreb på en moske i NorgeLørdag eftermiddag blev Philip Manshaus overmandet, efter han havde affyret skud mod al-Noor-moskeen i den norske by Bærum. Tre mand holdt ham tilbage, inden politiet ankom til stedet og anholdte den 21-årige mand. En person blev såret.I Manshaus' hjem i Bærum fandt politiet liget af hans 17-årige lillesøster.Philip Manshau er sigtet for drab, drabsforsøg og terror. Han nægter at have gjort noget, der er strafbart, men har endnu ikke afgivet forklaring, så det er stadig uklart, om han vil erkende at have begået handlingen.Chefen for den norske efterretningstjeneste, PST, oplyste tidligere i dag, at de allerede for et år siden fik et tip om Philip Manshaus, men at de ikke fandt grundlag for at følge op på det.Motivet efterforskes stadig, men efterforskningen har vist, at den formodede gerningsmand har højreekstremistiske holdninger.Mandag stillede Erna Solberg sig op på et pressemøde, og talte om det terrorangreb, der har udløst frygt i Norge. I talen kom den konservative statsminister ind på, at Norge og Sverige bør samarbejde mod nynazisme i Norden. Men pludselig tog talen en drejning, da statsministeren rettede skylden for højreekstremismen i Norden mod Sverige.- Når nynazister marcherer gennem norske gader, så hører man en hel del svensk, fordi de svenske nynazister forsøger også at organiserere sig i nabolandene.Modsvar fra SverigeUdtalelsen fik energiministeren i Sverige, Anders Ygeman, til straks at gå til tasterne og lange ud efter Erna Solberg på Twitter.- Vi vil gerne et samarbejde mellem Norge og Sverige, men du regerer sammen med Fremskridtspartiet, og du har udnævnt Sylvi Listahaug, som er en stærkt højreorienteret politiker til minister to gange, så derfor burde du se dig selv i spejlet, før du kigger udover landegrænsen.DR's europakorrespondent, Anna Gaarslev, fortæller, at hverken Erna Solbergs kommentar eller kommentaren fra Anders Ygeman er blevet mødt med god tilbagemelding.- Det var ikke særligt smart sagt af Erna Solberg, fordi Norge har haft de største terrorangreb i Norden, først med Anders Breivik, og nu ved det seneste angreb på moskeen i Bærum, siger Anna Gaarslev.Men Anne Gaarslev mener også, at Erna Solberg har en pointe i og med, at Sverige har et højreekstremt miljø, der er langt større end i Norge.- I Sverige er meningerne meget delte om den svenske minister, men han får meget kritik for reagere så voldsomt på en diskussion, som er meget alvorlig. Der er et meget højreekstremt miljø i Sverige, og mange mener, at han burde se gennem budskabet og se på de problemer, der er i Sverige. Han burde tage den norske fremstrakte hånd om samarbejde. siger Anna GaarslevÅrelange uenigheder mellem Norge og SverigeDet er ikke første gang, at der opstår en kontrovers mellem nabolandene. Bølgerne går højt mellem Norge og Sverige, blandt andet når det kommer til indvandrerpolitik.- Der er en årelang uenighed om, hvordan man skal takle yderliggående politiske bevægelser og indvandrerpolitikken i Norge og Sverige. Den offentlige debat i Norge minder meget om den danske, men i Sverige har man et helt andet syn på indvandrerpolitikken, fortæller Anna Gaarslev.Korrespondenten nævner, at uenighederne blandt andet har ledt til, at daværende norske indvandrerminister Sylvi Listahaug tidligere er taget til en svensk by for at vise et eksempel på, hvordan forholdene ikke skal udvikle sig i Norge, og det har svenskerne ikke glemt, fortæller Anna Gaarslev.
Den drastiske beslutning om at sænke grænsebommene på tværs af landet for at bremse smitte med coronavirus er ikke sket på sundhedsmyndighedernes opfordring.Det fastslog Sundhedsstyrelsens direktør her til eftermiddag på et pressemøde i København om myndighedernes indsats.- Det er ikke noget, der har ligget i værktøjskassen i den afbødningstrategi, som vi fremlagde i tirsdags.- Det er en meget tydelig politisk beslutning, som vi respekterer, lød det fra Søren Brostrøm.Grænselukningen trådte i kraft klokken 12 i dag og betyder, at man skal have et "anerkendelsesværdigt formål" for at krydse grænsen ind til Danmark.Det kan for eksempel være i relation til arbejde, besøg af syge familiemedlemmer eller nødstilfælde.Hækkerup: Vi vurderer, det er det rigtigeJustitsminister Nick Hækkerup (S) mener ikke, at skridtet er for voldsomt, selvom det ikke er sket på sundhedsmyndighedernes anbefaling.- Jeg tror, der ville være en del borgere, der ville synes, det var underligt, hvis man bare lod eventuelt syge mennesker rejse ind i landet efter forgodtbefinende i en situation, hvor vi allesammen beder hinanden om at stå sammen og passe på, siger han.Nick Hækkerup erkender, at myndighederne kører på en vej, som 'vi asfalterer, mens vi kører'.- Vi er i et område, hvor vi gør de ting, som vi i situationen, vurderer er de rigtige ting at gøre, tilføjer han.Svensk kritik af grænselukningNyheden om den danske grænselukning er gået verden rundt som et af de mest drastiske forsøg på at inddæmme virusset hidtil.Flere europæiske lande, blandt andre Tjekkiet og Slovakiet, har også gennemført lignende tiltag.I Sverige har regeringen og myndighederne hverken valgt at lukke grænser, skoler og uddannelsesinstitutioner eller at sende de offentligt ansatte hjem fra arbejde.Her har statsepidemiolog Anders Tegnell brugt ordene "fuldstændig meningsløst" om den danske regerings beslutning i forhold til grænselukningen.Til det sagde Søren Brostrøm på pressemødet:- Jeg har ikke haft lejlighed til at drøfte hans citat med ham. Men jeg kan henholde til, at det er en politisk beslutning i Danmark.- Men jeg kan læse den samme dokumentation som min kollega og sige, at der ikke er særlig god dokumentation for en grænselukning, medmindre man laver en lukning af en ø.Brostrøm: Information er vigtigstDa de historiske erfaringer ikke peger på, at en grænselukning er specielt effektiv, er det heller ikke noget, som hverken verdenssundhedsorganiationen WHO eller det europæiske smittecenter anbefaler.Det fastslog Søren Brostrøm på pressemødet.- Grænselukninger er først effektive, hvis der er en meget høj grad af implementering og først og fremmest i forhold til øer. Derfor er det heller ikke noget, som WHO anbefaler, medmindre det er under særlige omstændigheder.- Man vil kun have en suboptimal effekt, hvis ikke man laver en lukning helt.I stedet går Sundhedsstyrelsens anbefalinger først og fremmest på at oplyse og påvirke befolkningen, fortalte han.- Kernen er høj grad af information og ansvarliggørelse, hvor man så at sige bruger borgeren selv som termometer i forhold til isolation. Det er kernen i afbødningsstrategien.
Den 9. september valgte svenskerne nye medlemmer af Rigsdagen, som er det svenske parlament.Men Sverige har endnu ikke fået en ny regering, for partierne har haft svært ved at blive enige om et regeringsgrundlag.I fredags blev fire partier enige om et regeringsgrundlag, og nu har rigdagens formand nomineret socialdemokraten Stefan Löfven som statsminister.Ny statsminister skal lede fire partierStefan Löfven var statsminister før valget i september. Rigsdagen skal fredag afgøre, om han skal fortsætte som statsminister.Han bliver statsminister, hvis han ikke får et flertal imod sig, og så skal han lede en koalition af fire partier.De fire partier er Socialdemokraterne, Miljøpartiet og de to borgerlige partier, Centerpartiet og De Liberale.Korrespondent: Partierne er dybt uenigeAnna Gaarslev er DR's Europa-korrespondent. Hun siger, at det kan blive svært for de fire partier at samarbejde.- Det er nok det spørgsmål, mange svenskere i øjeblikket stiller sig selv. Hvor holdbart er det her projekt, fordi det grundlæggende handler om at få politiske kræfter, som er dybt uenige, til på en eller anden måde at tolerere hinanden, siger hun.Iføge Anna Gaarslev får Stefan Löfven formentlig ikke et flertal imod sig ved afstemningen fredag, og så kan man forvente en ny regering på mandag.
Søndag den 9. september skal der være valg i Sverige. Her skal svenskerne stemme om, hvilke partier der skal sidde i den svenske Rigsdag.Sverige og Danmark er nabolande, og danskerne sammenligner sig ofte med svenskerne.Men hvor meget ved du egentlig om Sverige? Hvor bliver der for eksempel drukket mest alkohol? Hvor tjener indbyggerne mest, og hvor holder mænd mest barsel?I quizzen ovenfor kan du teste din viden om Sverige.
Den seneste tids afsløringer om arbejdskulturen på Zentropa, hvor medarbejdere har fortalt om smæk som afstraffelse og sexchikane, kan få konsekvenser for svensk støtte til filmselskabet.Det skriver Politiken. Direktøren for Det Svenske Filminstitut, Anna Serner, og direktøren for Film i Väst, Mikael Fellenius, kritiserer Zentropas ledelses reaktion på sagerne.Læs også:Ni tidligere ansatte på Zentropa beretter om ydmygelser og sexchikane- Jeg forventer, at det bliver meget, meget svært for Zentropa Denmark at få svenske penge i fremtiden, siger Anna Serner til avisen.Gennem det svenske filmselskab Film i Väst og Zentropa Sweden er Det Svenske Filminstitut den største koproducent af Zentropas film.Nultolerance over for sexchikane Instituttet støtter ifølge Politiken typisk film fra instruktør Lars von Trier med 1-2 millioner svenske kroner.Nu vil det svenske institut og filmselskaberne mødes med blandt andet regionale støtteinstanser og filmstationer for at diskutere en fælles reaktion i forhold til Zentropa og det fremtidige samarbejde.- Som jeg forstår det, er alle her tilhængere af nultolerance. Det kommer til at kræve meget dialog, før nogen tør tro på, at der ikke er sexchikane på Zentropa. Der vil blive stillet mange spørgsmål, før vi er beroliget, siger Anna Serner til Politiken.Læs også:Arbejdstilsyn vil se på anklager om sexchikane i ZentropaDet er Mikael Fellenius er enig i.- Og for os betyder nul netop nul. Vi har lagt meget pres på Zentropa, og jeg håber, at jeg kan stole på, at der kommer en reel forandring. Vi er virkelig nødt til at være enige her, siger han til avisen.Ikke tilfreds med små forandringer I sidste uge meddelte Film i Väst, at Peter Aalbæk Jensen ikke længere kan optræde som producent på film, som støttes af Film i Väst.To dage efter meddelte Zentropas ledelse, at der vil blive sat en stopper for klask i numsen som afstraffelse.Læs også:Zentropa: Slut med klask som belønning eller strafDet Danske Filminstituts (DFI) fungerende direktør, Claus Ladegaard, har sagt til Politiken, at der hos Zentropa var tale om "en middelalderlig form for ledelse".Men han anså det ikke som en sag for DFI og mente, at "ledelsesudmeldingen i det mindste gik i den rigtige retning".Sådan ser den svenske direktør langtfra på sagen.- Film skabes i et miljø, som vi som støtteinstans har et ansvar for. Vi kan ikke give penge til et miljø, som ikke tager behandling af mennesker seriøst. Det er ikke en ansvarlig måde at bruge penge på, siger Anna Serner til Politiken./ritzau/
Alle ved, at Sverige er noget nær verdensmestre i pop, og at svenskerne forstår at levere ørehængere til det meste af verden.Den alternative rock sprudler dog også i vores naboland mod øst. Det har vi set med det populære band Kent, der lige nu er på afskedsturné, og som optrådte i Danmark for sidste gang i aftes.Men hvad stiller du nu op – uden Kent - hvis du har hang til melankolske hits i mol fra hinsidan?Læs også:Fra tre til fem stjerner: Anmeldere splittede over Kents afskedskoncertDu kan jo passende kaste dig over disse andre fantastiske, svenske navne, som vi her har fået P6 Beat-vært Rune Hedeman til at anbefale. Han har en svaghed for svenske toner og en god melodi.Bob HundHvis man vil høre en anden mastodont end Kent, så er ”dinosaurbandet” Bob Hund et godt bud, siger Rune Hedeman.- De synger på klingens skånsk og har været aktiv siden 1991. Forsanger Thomas Öberg er måske Skandinaviens bedste frontmand – han har en energi og tilstedeværelse, der er fuldstændig uforlignelig.- Det er både socialrealistisk og følsomt, og musikken indeholder både elementer fra grunge og elektro. Som en blanding af Kraftwerk, Nirvana og Iggy Pop.Du kan høre sangen 'Tralala lilla molntuss, kom hit ska du få en puss' her.Håkan HellströmEr man mere til en kunstner, der får viseren til at stoppe op "klokken kvart i popmusik”, så er Håkan Hellström et godt sted at starte, mener Rune Hedeman:- Han er jo hoftrubaduren derovre, og den helt store, svenske indiepopdreng, som slår skandivavisk publikumsrekord, når han spiller på Ullevi Stadion i Göteborg. Her spillede han for 69.000 mennesker på en aften for et par år siden.- Han spillede i bandet Broder Daniel, der var kæmpestort i Sverige i 90’erne og starten af 00’erne. Bandet havde også noget af den melankoli og mørke, man også fandt hos Kent.Hør sangen 'Din tid kommer' her.The Radio Dept.Bandet fra Lund har netop udgivet et nyt album og kommer da også til Danmark for at spille i januar.- De har eksisteret i 15 år, og de spiller sådan noget ambient, drømmende indierock med engelske, politiske tekster. De havde en del undergrundshits i 00’erne.- The Radio Dept. er slet ikke i nærheden af at være lige så store som de to foregående navne, men de er gode. Jeg er særligt vild med deres forrige single ’Heaven’s On Fire’.Hør sangen 'Never Follow Suit' her.Amason- Det er et kollektivt band og også lidt af en supergruppe med folk fra alle mulige forskellige projekter.- De låner både fra noget folkloristisk og noget indiepoppet, og deres sange har sådan en dejlig varm lyd med en sangerinde i front. De synger både på svensk og engelsk.Hør bandets hit 'Ålen' her.Jonathan Johansson- Han er fantastisk til at skabe en stemning i sine sange, siger Rune Hedeman om den albumaktuelle sanger, der lige har spillet koncert i Danmark.- Hvis man tager et nummer som ’Aldrig ensam’, så kommer man hurtigt ind i hans univers, hvor der er en dejlig ro og et overskud i sangskrivningen, der fører lytteren med.- Jonathan Johansson har ikke særligt store armbevægelser, og det kan jeg ret godt lide.Hør hans hit 'Aldrig ensam' her.•Rune Hedeman er vært på P6 Beats program ’Musiktjenesten’ sammen med Jacob Hinchely.•Han elsker svensk musik og har under sin studietid skrevet om svensk musikeksport.
I Sverige er der 61 områder, som svensk politi kalder udsatte områder. Det er områder med høj kriminalitet, arbejdsløshed og mistillid til myndighederne.Svensk politi mener, at der i de 61 områder findes 5000 kriminelle personer og 200 kriminelle netværk.Det skriver svensk politi i en ny rapport.Tiårige børn handler med narkoLinda Staaf er chef for politiets nationale operative afdeling. Hun siger, at hun er bekymret over de udsatte områder.- Hensynsløsheden er større. Tidligere skød man i benet for at skræmme – nu skyder man i hovedet for at dræbe, siger hun.Børn helt ned i tiårsalderen handler med narko og uddannes nærmest i kriminalitet. Det siger Linda Staff til Aftonbladet.Politiet skal beskytte ansatte i områderneFlere steder i de udsatte områder kan offentligt ansatte ikke arbejde uden politibeskyttelse. Politiet oplever også selv at blive angrebet i arbejdstiden.Personer, der har forretninger i de udsatte områder, oplever også vold, hærværk, trusler og afpresning.Politiet siger, at situationen i de udsatte områder kun kan forbedres, hvis forældre, religiøse samfund og frivillige organisationer også hjælper til.Udsatte områder•Svensk politi mener, at der findes 61 udsatte områder i Sverige.•Der er i alt 5000 kriminelle personer og 200 kriminelle netværk i de 61 udsatte områder.•23 steder er situationen så kritisk, at politiet kalder områderne særligt udsatte.•Antallet af de særligt udsatte områder er steget i forhold til sidste år. Politiet siger dog, at det skyldes, at man behandler dataene anderledes.•Rigspolitichefen kalder situationen akut, mens ser også forbedringer i visse områder.
Det svenske togselskab Skånetrafiken er tæt på at skulle overtage driften af togruten fra København over Ystad til Bornholm.Lige nu forhandler selskabet om de sidste detaljer med det danske transportministerium. Overtagelsen af ruten er en konsekvens af det færgeforlig, der træder i kraft i 2018, hvor DSB's IC Bornholm indstiller driften.Længe har der hersket uvished om, hvad skiftet af operatør vil betyde for blandt andet billetbestilling. Men det er der styr på, fortæller togchef i Skånetrafiken Magnus Andersson.- Det fortsætter med at være, som det er i dag. Du skal stadig bestille billetten gennem DSB, så den eneste forskel er, at der er en anden togoperatør i Sverige, siger han.Der bliver ingen direkte forbindelse fra Ystad til København. Når rejsende kommer fra Bornholm, skal de i stedet stige ombord på det svenske Pågatåg fra Ystad til Malmö og her skifte til Øresundstoget til København.Det kan komme til at betyde, at der i enkelte dage i højsæsonen ikke er nok pladser i toget, når den propfyldte færge fra Bornholm lægger til kaj i Ystad.- Man kan risikere, at man skal vente til næste afgang en halv time efter. Men udenfor de travleste afgange vil der være plads, siger Magnus Andersson.Transportministeriet ønsker ikke at kommentere forhandlingerne, mens de foregår.
Når svenskerne går til valg 9. september, bliver et af de allerstørste temaer udlændinge og indvandring. Det viser den ene undersøgelse af valgets vigtigste emner efter den anden.Samtidig går det indvandringskritiske parti Sverigedemokraterne kraftigt frem.Partiet fik 13 procent af stemmerne ved sidste valg, og det tal kan blive næsten fordoblet denne gang, ifølge flere nylige meningsmålinger.Men Sverigedemokraterne er ikke alene med at ville begrænse indvandringen. Man skal efterhånden meget langt til venstre for at finde nogen, som vil opbløde lovgivningen.- Siden 2015, hvor der kom vældig mange asylansøgere til Sverige, har svenskerne krævet hårdere lovgivning på området. Og alle partier har støttet stramninger, så det er en stor forandring, siger politisk kommentator og journalist hos svenske TV4, Ulf Kristofferson.Asylansøgere strømmede tilSverige har traditionelt modtaget langt flere asylansøgere - og har også givet mange flere asyl - end for eksempel Danmark.Det eksploderede, da flygtningkrisen var på sit højeste i 2014 og 2015. Dengang søgte 244.178 mennesker asyl i Sverige, mod 36.107 i Danmark.Også antallet af godkendte asylansøgninger var meget højere. Imens Danmark gav asyl til 24.446 i årene 2014, 2015 og 2016, fik 138.023 asylansøgere lov til at blive i Sverige.Korrigeret for befolkningernes størrelse - der er næsten dobbelt så mange svenskere som danskere - gav Sverige mere end fem gange så mange mennesker asyl i 2016 som vi gjorde herhjemme.Og imens antallet af asylansøgere er faldet meget siden, er familiesammenføringer stadig i vækst.Ud af sidste års 47.963 familiesammenføringer i Sverige var 40 procent til flygtninge.24 procent af svenskerne er udlændingeDen velvillige indstilling til verdens udsatte viser sig i befolkningsstatistikken. 24 procent af Sveriges befolkning havde i 2017 udenlandsk baggrund, en stigning fra 17 procent i 2007.I Stockholms Län (amt, red.) er tallet hele 32 procent.Kigger man alene på befolkningen med ikke-vestlig baggrund, er den nu på 16 procent i hele landet. Tallet er udregnet ud fra den danske definition, da det svenske Statistiska Centralbyrån ikke opgør det.Læs også:Indvandrere, vælger-spring og opgør med 'de åbne hjerter': Seks ting, du skal vide om det afgørende valg i SverigeNødstramninger, som blev gennemført i 2016, har medført et fald i antallet af asylansøgere. Men mange svenskere og deres partier mener, at der skal mere permanente tiltag til.- Internt i EU er det stadig ikke lykkedes at finde frem til et system til at fordele flygtninge mellem medlemslandene. Så hvis Sverige går tilbage til en mere generøs flygtningepolitik, kan vi ende i samme situation igen, siger TV4's Ulf Kristofferson.Lov og orden kobles til indvandringEmnet lov og orden har fyldt meget før og under valgkampen, og har især af Sverigedemokraterne traditionelt været koblet sammen med indvandringsdiskussionen.Men de seneste år er den stigende kriminalitet, og særligt udlændingenes, blevet noget også den brede vælgerskare og for eksempel det liberalt-konservative Moderaterne har fokus på.Også selv om indvandreres kriminalitet ikke er blevet undersøgt af det officielle Sverige siden 2005.Læs også:Svenske vælgere er utrygge: Voldtægter og drab stiger og stigerEt kraftigt stigende antal skuddrab i Malmø og andre storbyer har vist sig at hænge tæt sammen med indvandrerbander i belastede forstæder.Midt i august blev der antændt over 100 bilbrande i kvarterer med høj tæthed af unge indvandrere.Og i sidste uge kunne den svenske public servicestation SVT fortælle, at over halvdelen af dømte voldtægtsmænd er udlændinge, de fleste fra Mellemøsten og Afrika.Andre mediers gennemgange af gruppevoldtægter har vist samme tendens.- Overrepræsentationen af udenlandske voldtægtsmænd er et yndlingsemne for Sverigedemokraterne, som vil udvise dømte voldtægtsmænd. Så de tal der kommer frem, tror jeg kan gavne partiet, siger Ulf Kristofferson.I Sverige er antallet af voldtægtsanmeldelser generelt stigende.Befolkningen stiger kraftigtIfølge DR's korrespondent Anna Gaarslev er der endnu en vigtig grund til, at svenskerne vil tale om indvandring.Velfærdssamfundet er under pres fra den store befolkningsstigning. På kun 13 år er der blevet en million flere svenskere. Omkring 80 procent skyldes indvandring, ifølge Statistiska Centralbyrån.Ifølge en befolkningsprognose fra statistikbureauet vil Sveriges befolkning vokse med endnu en million de næste 11 år.Læs også:Feminister og nationalister vil i Sveriges RigsdagMen samfundet kan ikke følge med, og der begynder at vise sig flaskehalse, som gør det sværere at være svensker.- Svenskerne har historisk set ikke haft noget imod indvandring. Men det, som bekymrer folk nu, er, hvordan Sverige skal have råd til den stigende befolkning. Velfærdsamfundet er under pres, siger Anna Gaarslev.Boligmangel og ventelisterMange af dem som kommer er unge voksne, som har eller får flere børn, sammenlignet med indbyggerne med svensk baggrund.Imens antallet af børn med svensk baggrund har været nogenlunde konstant de seneste 10 år, er antallet af børn med udenlandsk baggrund steget med 60 procent, viser tal fra Statistika Centralbyrån.Og børn er dyre for samfundet. Der mangler skoler, børnehaver, lærere og sygeplejersker til at passe og pleje den voksende befolkning. Der mangler boliger i en grad som ikke er set siden 1960'erne, fortæller Anna Gaarslev.Samtidig bliver svenskerne ældre. Ventelisterne til sygehusene vokser, og behandlingsgarantien kan ikke overholdes. Det gælder blandt andet nogle kræftdiagnoser, hvor hurtig behandling er vigtig for overlevelsen.Læs også:Svenske borgerlige vil lære udlændingebørn svensk inden skolestartVelfærdstabet gør svenskerne nervøse. Også selv om arbejdsløsheden er lav og økonomien solid. Væksten overgår økonomernes forventninger, og ligger klart foran den danske.- Det er en krop, som bare vokser og vokser, og skal have mere og mere mad. Der er simpelthen en bekymring for, om det svenske velfærdssamfund kan rumme alle de udgifter, siger korrespondenten.- Folk oplever, at de ikke kan komme til på sygehusene, og at det er næsten umuligt at finde en bolig. Og det skyldes befolkningstilvæksten. Det får mennesker, som normalt ikke havde indvandring højt på dagsordenen til at sige; vi kan ikke følge med, siger hun.Vil gøre stramninger permanenteSom det ser ud i dag, står de fleste partier i Sverige bag at holde fast i midlertidige stramninger af indvandringslovene som blev indført i 2016De indebærer blandt andet at asyl og opholdstilladelse er gjort midlertidig, imens familiesammenføring kun er mulig for flygtninge med en passende størrelse bolig og indkomst. Asylansøgere, som ikke er individuelt forfulgt, kan slet ikke få familiesammenføring.Læs også:Stefan, Ulf, Jimmie og Annie: Tre mænd og én kvinde kæmper om magten i Sverige- Miljøpartiet og Venstrepartiet vil gerne sløjfe loven, men beskeden fra Socialdemokraterne er, at den skal gælde, indtil der er et system på plads i EU som fungerer. Så der kan gå rigtig lang tid. Der er ikke noget som bare ligner et politisk flertal for at lempe udlændinge- og asylpolitiken, siger korrespondenten.I forvejen var det spået, at der ville blive talt meget om udlændinge i valgkampen. Men virkeligheden har overgået forventningerne.- Diskussionen om velfærdssamfundets kvaler og kriminalitet har fyldt endnu mere, end man havde regnet med. Sverigesdemokraterne og til dels Moderaterne har bare kunnet læne sig tilbage og sige, "det har vi sagt længe", siger Anna Gaarslev.Udlændingedebat er ikke længere tabuTV4's politiske kommentator Ulf Kristofferson er enig i, at der tegner sig et flertal for at bevare udlændingestramningerne. Og får Moderaterne regeringsmagten som de havde før 2014, kan der blive strammet yderligere.Generelt er svenskerne ikke længere tilbageholdende med at problematisere indvandringen, lyder det fra kommentatoren.- Det har helt afgjort ændret sig. Man taler på en helt anden måde om indvandring og de problemer det medfører end for bare to-tre år siden. Det var faktisk kun Sverigedemokraterne, som gjorde det før 2005. Så det er en helt anden diskussion nu, siger han.Læs også:FAKTATJEK: TV 2 rapporterer fejlagtigt om svenske bilbrandeDen udvikling medfører for eksempel, at Moderaterne ikke afviser at lave politiske aftaler med Sverigedemokraterne. Og at flere svenskere, som overvejer at stemme på det indvandringskritiske parti, nu er begyndt at tale åbent om det.Men helt stuerent er det fortsat ikke, vurderer kommentatoren. Til det er partiets udgangspunkt i en racistisk bevægelse alligevel for broget.- I takt med at partiet bliver større og mere magtfuldt, er det klart, at det er blevet mindre skamfuldt. Men billedet af Sverigesdemokraterne som racister findes stadig, og derfor er det stadig svært for mange at sige, at de støtter Sverigesdemokraterne, siger Ulf Kristofferson.
Det blev ikke til en Golden Globe-statuette til svenske 'The Square' tidligere denne måned.Til gengæld bejler filmen nu til den fornemme Oscar-statuette, der uddeles 4. marts.Det står klart, efter at Oscar-akademiet har offentliggjort årets mange nominerede.Svenske 'The Square', der har danske Claes Bang i hovedrollen, kan vinde prisen for bedste udenlandske film.Læs også:Her er de nominerede til den store Oscar-prisuddelingOg filmen, der også har danske Christopher Læssø i en birolle, er ikke den eneste, vi kan heppe på herhjemme.Dansk dokumentarfilm kan også vindeOgså den danskproducerede dokumentarfilm 'De sidste mænd i Aleppo' er nomineret i kategorien bedste dokumentarfilm. Den er instrueret af syriske Feras Fayyad, der er bosat i Danmark, og danske Steen Johannessen.Læs også:Dansk instruktør bag ny Netflix-serie: Jeg var meget ydmygFilmen følger tre læger fra den syriske hjælpeorganisation De Hvide Hjelme og deres arbejde med at redde Aleppos civile i krigszonen.I ’De sidste mænd i Aleppo’ kommer seerne helt tæt på livet i den syriske krigszone. (Foto: Larm Film ApS © Type 2)Sally Hawkins og Octavia Spencer i en scene fra 'The Shape of Water', som danske Dan Laustsen er fotograf på. (© 20th Century Fox)1 / 2I ’De sidste mænd i Aleppo’ kommer seerne helt tæt på livet i den syriske krigszone. (Foto: Larm Film ApS © Type 2)1 / 2Sally Hawkins og Octavia Spencer i en scene fra 'The Shape of Water', som danske Dan Laustsen er fotograf på. (© 20th Century Fox)2 / 2Men dansker-klaphatten skal ikke lægges væk endnu, for filmen 'The Shape of Water' er nomineret for bedste fotografering. Det betyder, at filmens danske fotograf, Dan Laustsen, er nomineret til en Oscar i kategorien.Dan Laustsen kommer til at konkurrere mod fotograferne bag filmene 'Blade Runner 2049', 'Darkest Hour', 'Dunkirk' og 'Mudbound'.Årets Oscar-uddeling finder sted i Dolby Theatre i Hollywood 4. marts. Herhjemmefra kan uddelingen blandt andet følges live her på dr.dk.
Fra 2006 til 2014 har det svenske forsvar købt 50 usædvanligt dyre schæferhunde fra Danmark, som er blevet brugt i et storstilet avlsprogram af tjenestehunde.Hør udsendelsen herHør hele historien i Efterforskerne på P1 mandag kl. 13 eller via streaming og podcast.Hvis du kender noget til denne sag, så tip os meget gerne på efterforskerne@dr.dkFlere af hundene er solgt for priser, der for kendere ligner det tidobbelte af deres reelle værdi.Hvis man har betalt den pris, så vil jeg sige, at man er blevet snydtReino Oskarsson, Svensk opdrætterSvenskernes indkøb har været en overraskende god forretning for en dansk hundeavler og hundehandler ved navn John Jabina, som har tjent over syv millioner kroner på at være hovedleverandør af hunde til det svenske forsvar.Det anslås på baggrund af et stort antal fakturaer og andre dokumenter, som Efterforskerne på P1 har fået adgang til i samarbejde med Sveriges Radio.Nogle af de 50 hunde har papirer på, at de har bestået træningen som arbejds- og tjenestehunde, mens andre ikke har nogen særlig træning eller egenskaber. Alligevel er flertallet solgt for priser mellem 180.000 og 195.000 kroner per hund. Og det prisniveau chokerer branchefolk i Sverige og Danmark.- Det er helt vildt og helt forkert. Jeg har aldrig set noget lignende, siger Karsten Sonne Andersen, som avler schæferhunde ved Nørre Aaby på Fyn og er tidligere formand for schæferhundeklubben.- Det er frygteligt. Den mand, han har tjent en formue, siger Lars Neij, som er pensioneret politimand og tidligere ansvarlig for hundeførere i svensk politi.- Hvis man har betalt den pris, så vil jeg sige, at man er blevet snydt, siger den svenske opdrætter Reino Oskarsson.Han står bag en kennel, der har samarbejdet med det svenske forsvar.Efterforskerne på P1 har gentagne gange forsøgt at få John Jabina i tale, men han er aldrig vendt tilbage.Men hans kontaktperson i det svenske forsvar, kaptajn Pierre Wahlstrøm, siger til Sveriges Radio, at priserne for Jabinas hunde godt kan se høje ud for almindelige hundeejere.Men han mener, at priserne skal ses i lyset af, at der er tale om de bedste avlstæver, som kan sætte flere værdifulde kuld hvalpe i verden.- Hvis en tæve kan give 7-8 hvalpe per kuld, som hver koster 10-15.000 svenske kroner (8-12.000 danske kroner, red.), så kan du gange det med fire. Så hvorfor skulle du sælge den tæve for mindre, end hvad hun kan give med hvalpe? spørger Pierre Wahlström.Tårnhøj fortjenesteJohn Jabina driver Kennel Jabina ved Roskilde sammen med sin kone, hvor de reklamerer med, at de avler de bedste arbejdshunde.Men kun en håndfuld af de hunde, som John Jabina har solgt til det svenske forsvar, stammer fra denne kennel.Hovedparten af hundene er opkøbt fra andre kenneler i bl.a. Danmark og Tyskland, som Efterforskerne på P1 og Sveriges Radio har kontaktet.Mange af avlstæverne var syge. De havde kløe, pelsproblemer og først og fremmest var de mentalt meget dårligeReino Oskarsson, svensk opdrætterOg i flere tilfælde viser det sig, at hundene oprindeligt har kostet højst 15.000 kr.Men alligevel er de senere videresolgt til priser op til 195.000 kroner.Det giver altså en fortjeneste på over 150.000 kroner per hund - i flere tilfælde på ganske kort tid.Den danske opdrætter Karsten Sonne Andersen vurderer, at markedsprisen på en avlstæve allerhøjest kan løbe op i 60.000 kroner, hvis hunden både har alle tænkelige kåringer og har vist gode resultater f.eks. ved VM for Schæferhunde.Flere af de hunde, John Jabina har solgt til det svenske forsvar, mener han reelt kun var 15.000 kroner værd.Dårlige avlshundeFlere kilder sætter også spørgsmålstegn ved, om det reelt også er de bedste avlstæver, John Jabina har leveret til det svenske forsvars avlsprogram.Det gælder bl.a. den svenske opdrætter, Reino Oskarsson, som har haft flere af de hunde gående på sin egen kennel.- Hundene var her et stykke tid, og jeg fik jeg til opgave at arbejde med flere af dem. Og jeg var meget bekymret over det, jeg så. Mange af avlstæverne var syge. De havde kløe, pelsproblemer og først og fremmest var de mentalt meget dårlige, siger Reino Oskarsson til Sveriges Radio.På Fyn undrer opdrætteren Karsten Sonne Andersen sig over, at en række af de hunde, der er solgt til det svenske avlsprogram, ikke ser ud til at være avlskårede.Der er meget vi ikke ved. Og jeg har ikke lyst til at tænke på, hvad det er vi ikke vedKarsten Sonne Andersen , Dansk opdrætterSådan en kåring indebærer, at hunden har været igennem en grundig prøvning af dens bygningsmæssige og mentale anlæg, hvilket tæver normalt skal, før man begynder at avle på dem.- Når jeg har set de her bilag, så er jeg meget overbevist om, at det et absolut fåtal, der har avlskåring. Og i Danmark, der avler vi kun på avlskårede forældredyr. Så det forstår jeg ikke rigtigt, siger Karsten Sonne Andersen.Og det undrer ham også, fordi John Jabina ifølge Karsten Sonne Andersen er en internationalt anerkendt person indenfor schæfer-branchen, som har haft mange hunde med til verdensmesterskaberne for schæferhunde og vist gode resultater.Samtidig er han en dygtig avler, siger Karsten Sonne Andersen.Derfor er han bekymret for, hvad der kan ligge bag den handel med hunde fra John Jabina til det svenske forsvar.- Der er meget vi ikke ved. Og jeg har ikke lyst til at tænke på, hvad det er, vi ikke ved, siger Karsten Sonne Andersen.Familie som stråmændEn håndfuld forskellige danske privatpersoner bag salget af mange hunde til det svenske forsvar, viser fakturaerne.Men flere af de formelle sælgere afviser at have noget med hundehandel at gøre.De peger i stedet på, at det er John Jabina, der reelt står bag millionsalg af hunde til det svenske forsvar, hvilket bakkes op af interne dokumenter.Et nært familiemedlem til John Jabina er én af dem, der på papiret er sælger af hunde til det svenske forsvar.Ifølge flere dokumenter har familiemedlemmet en konto hos banken UBS i Schweiz, hvor flere hundrede tusinde kroner for avlshunde er indbetalt på.Men familiemedlemmet afviser blankt nogensinde at have været involveret i hundehandel eller at have en Schweizisk bankkonto.- Jeg har aldrig haft noget med hundehandel at gøre, jeg kender intet til nogen bankkonto i Schweiz, siger John Jabinas relaterede til Efterforskerne på P1.Hundedyre hunde•Tysk hund•Født i Tyskland i 2006•Den 21. september 2008 blev hunden solgt til for 14.767 danske kroner.•21. oktober 2008 blev hunden solgt til det svenske forsvar af et af John Jabinas familiemedlemmer for 192.000 kroner.•Dansk hund•Født i 2007 og solgt som hvalp for 6.000 kroner.•Kåret som politihund i 2008.•I 2009 overtager John Jabina ifølge en kilde hunden i bytte for en hvalp. Kort efter sælger John Jabina hunden til det svenske forsvar for 187.000 kroner.Ekskluderet for fuskFor nogle år tilbage blev John Jabina ifølge flere kilder ekskluderet på livstid fra den tyske schæferhundeklub, Verein für Deutsche Schäferhunde.Årsagen fremgår af en række dokumenter fra den tyske kennelklub tilbage fra 2009, som Efterforskerne på P1 har fået adgang til.Her står sort på hvidt, at John Jabina har forfalsket dokumenter med kåringer af en hund ved navn Irex vom Dainbacher Schloss, som han har solgt til en køber i Mexico.Efterforskerne på P1 har i månedsvis forsøgt at komme i kontakt med John Jabina via telefon, mail og besøg på hans bopæl. Redaktionen har fremsendt kritikpunkter og spørgsmål, men han er aldrig vendt tilbage.
Artisten og producenten Tim Bergling er død, skriver flere svenske medier. Han var kendt verden over under kunstnernavnet Avicii med hits som 'Wake Me Up', 'Hey Brother' og 'Levels'.Dødsfaldet er bekræftet af Aviciis pressekontakt.- Det er med stor sorg, at vi må fortælle om Tim Berglings dødsfald. Han befandt sig i Muscat, Oman, og blev fundet død fredag eftermiddag, lokal tid, skriver hans pressekontakt, Ebba Lindqvist.- Familien er knust, og vi beder pressen vise hensyn og lade dem være i fred i denne svære tid. Der kommer ikke flere udtalelser, står der videre i pressemeddelelsen.Der er endnu ikke kommet oplysninger frem om årsagen til dødsfaldet, men Avicii har tidligere i sin karriere aflyst koncerter på grund af dårligt helbred.Han har ifølge nyhedsbureauet AFP tidligere fortalt om problemer med kronisk betændelse i bugspytkirtlen som følge af et stort alkoholforbrug. I 2014 fik han fjernet galdeblære og blindtarm som følge af sygdommen.Pårørende er underrettetAvicii var kendt verden over som DJ og musikproducent, og komponerede blandt andet en hymne til Eurovision 2013, da konkurrencen fandt sted i Aviciis hjemland, Sverige.I sin karriere nåede Avicii både at vinde en Billboard Music Award og at være nomineret til to Grammy Awards. Han arbejdede sammen med blandt andet Coldplay og Madonna, og mange af hans sange blev massive, internationale hits.Læs også:Konfettifest og lysorgie: Svenske anmeldere roser Coldplay op til dansk koncertNummeret 'Wake Me Up' er eksempelvis blevet set 1,4 milliarder gange på videotjenesten YouTube.Går verden rundtHan har også optrådt i Danmark - blandt andet til Smukfest 2015.Det svenske udenrigsministerium kender også til dødsfaldet.- Vi har fået oplysninger om, at en svensk mand i 30 års-alderen er død i Oman. Vi kan ikke oplyse yderligere, men hans pårørende er underettet, siger Rasmus Eljanskog fra det svenske udenrigsministeriums pressekontor.Nyheden om Aviciis dødsfald er allerede gået verden rundt, og er blandt andet blevet rapporteret i medier som Daily Mail, BBC, Variety og TMZ.
Norske Anne-Elisabeth Hagen, der har været savnet siden 2018, er nu formelt erklæret død.Det skriver det norske medie NRK.68-årige Anne-Elisabeth Hagen er gift med den norske milliardær Tom Hagen.Politiet i Norge ved ikke med sikkerhed, at hun er død.Grunden til, at hun alligevel er erklæret død, er, at hun optræder i den årlige statistik over uopklarede drab i Norge, skriver NRK.- Vi har ikke slået fast, at Anne-Elisabeth Hagen er blevet dræbt, men vi har arbejdet med en hovedhypotese om drab siden før sommeren 2019.- Som sagen står nu mener vi derfor, at det er naturligt, at hun bliver en del af statistikken over uopklarede drab, siger politiinspektør ved Øst-politidistrikt Tommy Brøske til NRK.Læs også:Politiet i Norge fastholder: Milliardærfrue er sandsynligvis død34 uopklarede drabDen nationale statistik, der indeholder oversigten over uopklarede drab, går tilbage til 1991. Der er i alt 34 uopklarede drab på listen, og sagen med Anne-Elisabeth Hagen er det nyeste eksempel.Den 68-årige kvinde forsvandt i 2018 fra sit hjem i Lørenskog, der ligger øst for Oslo. Hendes sidste livstegn var en telefonsamtale.I oktober var det et år siden, at Hagen forsvandt. Det betyder, at norsk politi har ledt efter hende i 14 måneder uden held.- Vi kender ikke til noget præcist tidspunkt endnu (for Hagens død, red.). Det er derfor naturligt at sætte dagen til den dag, hun blev meldt savnet, siger Tommy Brøske til NRK.Ifølge familiens advokat er udviklingen ikke overraskende.- Det er i tråd med, hvad politiet tidligere har sagt, fortæller advokat Svein Holden, som repræsenterer familien, til NRK.Men selv om om Anne-Elisabeth Hagen formelt er erklæret død, betyder det ikke, at norsk politi har indstillet eftersøgningen.Faktisk meddelte norsk politi i begyndelsen af januar, at det vil intensivere eftersøgningen på land og i vand. Det skyldes, at politiet har fået nye spor, som skal undersøges, skrev NRK 8. januar./ritzau/
Den svenske film ’The Square’ er nomineret til en Golden Globe for bedste udenlandske film.Det er netop blevet offentliggjort af Hollywood Foreign Press Association, som står bag nomineringerne til Golden Globe.Danske Claes Bang spiller hovedrollen i filmen, som museumsleder Christian, der, mens han gør klar til åbningen af kunstværket ’The Square’, bliver udsat for et tricktyveri på åben gade. Det får ham til at tage sagen i egen hånd for at få sine ting tilbage.Filmen er instrueret af Ruben Östlund, som også står bag filmen ’Force Majeure’.’The Square’ har allerede fået Den gyldne palme i Cannes i foråret, og så sent som i weekenden modtog Claes Bang European Film Award for bedste mandlige hovedrolle i filmen.Læs også:Claes Bang vinder stor filmpris: Jeg er sindssygt stolt'The Square' oppe mod film med transkønnet skuespillerPer Juul Carlsen, der er DR’s filmanmelder, mener, at 'The Square' er den mest kunstneriske film blandt de film, han har set, i kategorien for bedste udenlandske film. Men han mener, at den tyske film ’A Fantastic Woman’ kan have en god chance.- I øjeblikket blæser der nogle politisk korrekte vinde i USA. 'A Fantastic Woman' er mere enstydig end 'The Square', og så spiller en transkønnet hovedrollen i filmen. Den er ikke så spændende som ’The Square’, men den er mere politisk korrekt. Så 'A Fantastic Woman' kan have mere medvind, siger Per Juul Carlsen.Prisshow foregår i januarGolden Globe finder sted mandag den 8. januar, og de film, serier og skuespillere, der får Golden Globe-priser, bliver af mange set som oplagte bud på prismodtagere, når Oscar-uddelingen finder sted natten til mandag den 5. marts, dansk tid.Det er 75. gang, at Golden Globe-priserne bliver uddelt. Showet bliver i år bestyret af den amerikanske komiker og tv-vært Seth Meyers og foregår i Beverly Hills i Californien.Hollywood Foreign Press Association består ifølge ABC News af omkring 90 internationale journalister, som dækker filmindustrien i USA.Du kan se listen over de nominerede i hovedkategorierne her.Bedste dramafilm:•Call Me By Your Name•Dunkirk•The Post•Shape of Water•3 BillboardsBedste instruktør:•Guillermo del Toro: 'The Shape of Water'•Martin McDonagh: 'Three Billboard Outside Ebbing, Missouri'•Christopher Nolan: 'Dunkirk'•Ridley Scott: 'All the Money in the World'•Steven Spielberg: 'The Post'Bedste kvindelige skuespiller i en dramafilm:•Jessica Chastain: 'Molly's Game'•Sally Hawkins: 'The Shape of Water'•Frances McDormand: 'Three Billboards Outside Ebbing, Missouri'•Meryl Streep: 'The Post'•Michelle Williams: 'All the Money in the World'Bedste mandlige skuespiller i dramafilm:•Timothée Chalamet: 'Call Me By Your Name'•Daniel Day Lewis: Phantom Thread'•Tom Hanks: 'The Post'•Gary Oldman: Darkest Hour'•Denzel Washington: 'Roman J. Israel, Esq.'Bedste film - musical eller komedie:•'Get Out'•'The Greatest Showman'•'I, Toney'•'Lady Bird'•'The Disaster Artist'Bedste tv-drama:•'The Crown'•'Game of Thrones'•'Handmaid's Tale'•'Stranger Things'•'This Is Us'Bedste kvindelige skuespiller i en tv-dramaserie:•Caitriona Balfe: 'Outlander'•Claire Foy: 'The Crown'•Maggie Gyllenhaal: 'The Deuce'•Katherine Langford: '13 Reasons Why'•Elisabeth Moss: 'The Handmaid's Tale'Bedste mandlige skuespiller i en tv-dramaserie:•Sterling K. Brown: 'This Is Us'•Bob Odenkirk: 'Better Call Saul'•Liev Schreiber: 'Ray Donovan'•Jason Bateman: 'Ozark'•Freddie Highmore: 'The Good Doctor'Bedste tv-film eller mini-serie:•'Big Little Lies'•'Fargo'•'Feud: Bette and Joan'•'The Sinner'•'Top of the Lake: China Girl'Bedste tv-serie – komedie eller musical:•'Black-ish'•'Master of None'•'The Marvelous Mrs. Maisel'•'SMILF'•'Will & Grace'Bedste udenlandske film:•'A Fantastic Woman'•'First They Killed My Father'•'In the Fade'•'Loveless'•'The Square'
Efter måneders forberedelse oprandt øjeblikket. Den svenske prins Carl Philip og Sofia Hellqvist har sagt ja til hinanden foran kongefamilier, venner og millioner af tv-seere i Slotskirken i den svenske hovedstad.Læs også:BILLEDER Sveriges prins Carl Philip sagde ja til sin Sofia Indvendigt var Slotskirken udsmykket med sarte pastelfarvede blomster, der sammen med farverne i de mange elegante kjoler skabte en smuk baggrund bag det forelskede par.Dronning Margrethe ankom i den røde kjole, hun fejrede sin egen 75-års fødselsdag i. Med sig havde hun kronprins Frederik, kronprinsesse Mary, prins Joachim og prinsesse Marie.Kæmpede med tårerneFør præsten stillede det store spørgsmål, blev der læst op fra Det Nye Testamente. Blandt andet læste Carl Philips storesøster, kronprinsesse Victoria, højt fra Første Korintherbrev, der også kaldes kærlighedskapitlet.Adskillige i den royale familie kæmpede forgæves med at holde tårerne tilbage.Den danske kronprins Frederik og den norske kronprinsesse Mette-Marit sad begge med våde kinder, da kirken blev fyldt med tonerne af Coldplays følsomme sang Fix You, fremført af orkester og kor.Carl Philips forlover var bedstevennen Jan-Åke Hansson, som han delte værelse med på den svenske kostskole Lundsberg.Prinsens baggrund som racerkører fik præsten med i sin tale, der under mild latter fra salen sammenlignede et depot, hvor motorcykler skifter dæk med et hjem, hvor de nygifte kan få påfyldt deres energi.Svensk udgave af Fix YouDet royale bryllup havde masser af pop og pagt. Ud over Coldplays Fix You blev den amerikanske sangerinde Rihannas megahit Umbrella fremført i en ny svensk udgave som Paraply.Også Beethovens stille klassiker Joyful, joyful blev nyversioneret med opløftende gospelkor og klap, mens parret gik ud af kirken til modtagelse fra blitz og jubel.Udenfor kirken hyldede tusindvis af spændte royalister det nygifte par med smil og viftende svenske flag, hvor Carl Philip og Sofia Hellqvist gav det først kys som ægtefolk.Efter vielsen steg det glade par op i en hestekaret, som skal køre dem rundt i Stockholms gader. Politiet regner med, at op 100.000 personer vil lykønske parret på ruten.I aften er det planen, at gæsterne skal danse til musik leveret af den svenske dj Avicii./ritzau/
De to svømmestjerner Jennie Johansson og Michelle Coleman er færdige på det svenske landshold.Sveriges svømmeforbund har kasseret de to topsvømmere fra landsholdet efter længere tids samarbejdsproblemer.Blandt andet har 28-årige Johansson, der er regerende verdens- og europamester i 50 meter bryst, og den seks år yngre Coleman redigeret sponsorlogoer ud af billeder, som de har lagt op på sociale medier.Læs også:Ottesen overvejer VM-afbudTrods opfordringer fra svømmeforbundet har svømmerne desuden undladt at benytte deres landsholdsdragter.Under sommerens OL var der nye problemer med Johansson og Coleman, der nu er fortid på det svenske svømmelandshold.- De har over en længere periode ikke overholdt vores retningslinjer, siger sportschef Henrik Forsberg ifølge TT.- Vi har givet dem en advarsel, men det har ikke hjulpet.- Vi har nu gjort dette, da vi ikke stoler på, at de vil følge spillereglerne, siger sportschefen.Har stået på i et par årHenrik Forsberg fortæller, at problemerne begyndte ved EM i Berlin for to år siden, da Jennie Johansson og Michelle Coleman var to af i alt tre svømmere, der dækkede sponsorlogoer til.Den tredje svømmer har sidenhen opført sig eksemplarisk.- Det kunne Michelle og Jennie også have gjort, siger sportschefen.Læs også:Hollandsk forsker bliver dansk svømme-cheftrænerUnder sommerens OL var der igen problemer. Det er endnu uvist, hvad der nøjagtigt skete i Rio, men de to svømmere fik ikke lov til at deltage i afslutningsceremonien.Svømmestjernen Sarah Sjöström er overrasket over udelukkelsen.- Jeg ville nok ikke have udelukket to medaljekandidater, siger hun./ritzau/TT
Den svenske skuespiller Mikael Persbrandt, der spiller hovedrollen i den nye danske film 'En du elsker', er tirsdag ved byretten i Stockholm idømt fem måneders fængsel for køb af kokain.Læs også:En stille hyldest til den fordrukne far der gjorde sit bedsteSelvom Persbrandt ikke blev taget med kokain på sig, er retten overbevist om, at den svenske skuespiller har købt 12 gram kokain i maj sidste år.I alt er 11 mennesker anklaget i skandalen, hvor narkotika angiveligt blev solgt under dække af taxakørsel. To mænd har fået fængselsstraffe på 10 år.Har nægtet sig skyldigPersbrandt har hele tiden nægtet sig skyldig, men telefonsamtaler har ifølge retten fældet ham.Den 50-årige svenske stjerne spiller atter over for Trine Dyrholm i Pernille Fischer Christensens nye film 'En du elsker', der har dansk premiere 24. april. De to havde også hovedrollerne i Susanne Biers Oscar-belønnede drama Hævnen.Filmen havde gallapremiere på den anerkendte filmfestival Berlinalen i februar. Den har fået stor international interesse og er solgt til en række lande verden over. Blandt andre Australien, Spanien, Belgien, Holland, Sydkorea, Tyrkiet og Hongkong.Svenskeren er tidligere dømt i sager om narkotika, men dengang slap han dog med bøder./ritzau/TT
- Jeg er lidt træt.Det er det første ord, som den 19 årige popstjerne siger, da hun bliver bedt om at beskrive sig selv med og fortsætter:- Men det er på en god måde, for der sker så mange gode ting, siger Zara Larsson.Det er lørdag på Smukfest og uden for den lille skurvogn står de næste tre medier i kø - klar til at få 15 minutters interview med sangerinden, som skal optræde på Bøgescenen et par timer senere.Zara LarssonHendes sange ”Lush Life”, ”Never Forget You” og ”Ain´t My Fault” har tilsammen rundet en milliard afspilninger alene på Spotify.”Lush Life”-videoen er set mere end 400 millioner gange på YouTube.I hjemlandet Sverige bragede hun igennem allerede som 10-årig i 2008, hvor hun vandt årets udgave af ”Talang” (den svenske udgave af ”Got Talent”).I juni 2015 kom ”Lush Life” som første single fra hendes album nummer to. Sangen blev Zara Larssons adgangskort til international succes – og gik top fem over det meste af Europa og fik firedobbelt platin hjemme i Sverige.Kilde: SmukfestI aften flyver hun til Los Angeles, og i den nærmeste fremtid skal hun også forbi Japan og Filipinerne. For to uger siden var hun i Australien, kan man se ud fra billederne på hendes Instagramprofil.Man kan roligt sige, at Zara Larsson har taget verden med storm med sine popsange og skandinaviske udseende. Men med succen følger også indflydelse.Én af de ventende journalister fra køen siger, at han fik lyst til at tage et snap af hende på sin mobil under den lille fotoshoot op ad bøgescenens bagside. Men han turde ikke. Det var alligevel lidt for paparazzi-agtigt, synes han.Den opmærksomhed, som hun tiltrækker sig – helt uden at være højlydt - er ikke til at tage fejl af.Imens hun bliver fotograferet stopper flere af arbejdende i backstageområdet op og kigger på Zara Larsson. (Foto: Frederik Højfeldt Nielsen © (c) DR)Måske er det én af grundene til, at Times Magazine sidste år havde Zara Larsson med på top 30-listen over de mest indflydelsesrige teenagere i verden.- Jeg troede ikke, at folk virkelig bekymrede sig om, hvad jeg sagde uden for Skandinavien, men det gør de åbenbart, siger hun.Sidsel Hassing til venstre. (© (c) DR)Iblandt aftenens publikum er 19-årige Sidsel Hassing, som sammen med sin venindegruppe har set koncerten. Det er første gang, hun ser hende live, men til dagligt følger hun med i Zara Larssons liv og tanker via hendes Instagramprofil.- Det er fedt, at hun også lægger nogle ting ud om lige rettigheder til eksempelvis transkønnede, siger hun.For de fire veninder er sangerinden en inspiration til at få lidt girlpower, fortæller de.- Det er super dope, at folk følger mig på sociale medier, og hvis det kan føre til noget godt, så er det great, siger Zara Larsson om opmærksomheden.(Foto: Frederik Højfeldt Nielsen © (c) DR)(Foto: Frederik Højfeldt Nielsen © (c) DR)(Foto: Frederik Højfeldt Nielsen © (c) DR)(Foto: Frederik Højfeldt Nielsen © (c) DR)(Foto: Frederik Højfeldt Nielsen © (c) DR)1 / 5(Foto: Frederik Højfeldt Nielsen © (c) DR)1 / 5(Foto: Frederik Højfeldt Nielsen © (c) DR)2 / 5(Foto: Frederik Højfeldt Nielsen © (c) DR)3 / 5(Foto: Frederik Højfeldt Nielsen © (c) DR)4 / 5(Foto: Frederik Højfeldt Nielsen © (c) DR)5 / 5Bor hjemmePå scenen danser Zara Larsson selvsikkert rundt og leverer det ene super hit efter det andet.Men derhjemme hos hendes forældre i Sverige er hun bare en teenager, der endnu ikke er flyttet hjemmefra.- Det er spild, hvis jeg ikke boede hjemme, siger hun.Hun er aldrig et sted mere end en uge ad gangen.- Når jeg er i Sverige, vil jeg se min familie, og jeg er rigtig forkælet, når jeg er hjemme.Her slipper hun både for tøjvasken og for at sætte opvask i opvaskemaskinen, men det er til gengæld ikke hende, der sætter dagsordenen ligesom på scenen.- Det er en kontrast, men jeg kan godt lide det, fortæller hun, imens hun sidder i den grå Ikea-sofa i backstagevognen, hvor dagens omkring fem interviews skal foregå.(Foto: Frederik Højfeldt Nielsen © (c) DR)Når Zara Larsson rejser ud i verden, bliver hun ofte mødt med spørgsmål om Ikea-møbler og kødboller, men folk ved også, at Sverige kan lave gode pophits, fortæller hun.- Jeg møder ofte en positiv stereotyp omkring det, at jeg er svensk og laver pop musik. Det er ret populært ude i verden, fortæller hun og fortsætter:- Der er så mange talenter fra Sverige, der laver pop musik, så de tænker ’åhh hendes musik må være god også’. For mange svenskere laver pop. Så det har kun været positivt.Umiddelbart lader det heller ikke til, at Zara Larssons pop eventyr stopper lige foreløbigt, hvis man dømmer ud fra det store publikum, som mødte op på Smukfest og de tørre tal på streamingtjenesternes hitlister.Koncerten på Smukfest sluttede klokken 22.45 men Zara skal først til lufthavnen, før hun kan få lidt søvn, inden en ny spændende dag begynder for den glade svenske teenager.
Greta Thunberg, svensk klimaaktivist, anklager i hårde vendinger verdens politikere for at svigte deres ansvar og lade stå til, når det gælder bekæmpelsen af den globale opvarmning.Greta Thunbergs blå bogGreta Thunberg startede sin personlige kamp for klimaet med en skolestrejke i 2018 i forbindelse med det svenske valg. Hun var blot 15 år.Den svenske teenager startede "Fridays for Future", hvor elever over hele verden blev hjemme fra skole hver fredag, for at få politikerne til at tage klimaforandringerne seriøst.I marts 2019 blev Greta Thunberg nomineret til Nobels Fredspris.Amnesty International har også tildelt organisationens fornemmeste menneskerettighedspris til Thunberg.Det skete i en følelsesladet tale ved åbningen af FN's klimatopmøde i New York.- Jeg burde slet ikke stå heroppe. Jeg burde være i skole. I ser håb i os unge mennesker - hvordan vover I? I har stjålet mine drømme og min barndom med jeres tomme ord, sagde hun med tårer i øjnene.Læs også:Unge på gaden: Vi vil have en klimalovDen svenske teenager står i spidsen for en voksende klimabevægelse, der fredag demonstrerede i byer verden over.- Hvis I vælger at svigte os, vil vi aldrig tilgive jer. Vi vil ikke lade jer slippe afsted med det her. Verden er ved at vågne, og der kommer til at ske forandringer, om I vil det eller ej, lød det fra Greta Thunberg.Greta Thunberg stod i weekenden i spidsen for kæmpestore klimademonstrationer verden over. (Foto: TIMOTHY A. Clary © AFP or licensors)- Vi har snakket nokThunberg var inviteret af FN's generalsekretær, António Guterres, til at tale. Generalsekretæren selv indledte topmødet med at kalde de globale klimaforandringer for en 'nødsituation'.Formålet med topmødet er at få verdens ledere til at skærpe deres klimaplaner, fordi de nuværende ikke er tilstrækkelige til at bremse den globale opvarmning.- Dette er ikke et klimatopmøde med snak. Vi har snakket nok. Det er ikke et klimatopmøde med forhandlinger, for vi kan ikke forhandle med naturen. Dette er et handlingens klimatopmøde, sagde han.Senest næste år skal verdens lande ifølge Parisaftalen indsende nye klimamål. 59 nationer har givet udtrytk for, at de vil lave mere ambitiøse mål, og 66 regeringer har givet tilsagn om at være CO2-neutrale senest i 2050. Det gælder også Danmark./ritzau/
Den tyske film 'Aus dem Nichts' har natten til mandag dansk tid vundet en Golden Globe for bedste udenlandske film.Det tyske drama slår dermed den svenske film 'The Square' med den danske skuespiller Claes Bang i hovedrollen.Læs også:Gyldne priser regnede over et sortklædt Hollywood: Her er alle vinderne'The Square' var ellers favorit til at vinde kategorien, hvor også den russiske 'Nelyubov', chilenske 'Una Mujer Fantástica' og den cambodjanske 'First They Killed My Father' om De Røde Khmerer var nomineret.Svensk prisslugerDen satiriske 'The Square' har fået stor anerkendelse i filmverdenen, hvor den har vundet adskillige priser.Tidligere på året modtog filmen Guldpalmen i Cannes, ligesom at den stjal al opmærksomhed ved European Film Awards i begyndelsen af december. Her løb filmen med hele seks priser.Læs også:Sortklædt prisfest bød på grove jokes og sviende lussinger til Trump og Harvey WeinsteinClaes Bang modtog prisen for årets bedste mandlige hovedrolle.Første sorte prisvinderUnder den 75. udgave af Golden Globes på The Beverly Hilton søndag aften var det HBO-serien 'The Handmaid's Tale', der løb med prisen for bedste dramaserie.Nicole Kidman fik prisen for bedste kvindelige skuespiller i en tv-film eller miniserie for sin rolle i 'Big Little Lies'.Imens vandt Elisabeth Moss prisen for bedste kvindelige skuespiller i et tv-drama for 'The Handmaid's Tale', der er baseret på romanen af samme navn af Margaret Atwood.Sterling K. Brown poserer med prisen. (Foto: Frederic J. BROWN © Scanpix)Prisen for bedste mandlige skuespiller i et tv-drama gik til Sterling K. Brown for sin rolle i 'This Is Us'.Han er den første sorte mand til at vinde denne kategori.Mexicanske Guillermo del Toro modtog prisen for bedste instruktør for filmen 'The Shape of Water'./ritzau/Showet vises på DR3 tirsdag d. 9. januar 2018 kl. 20:45.
For syv år siden flyttede de ind i en svensk træhytte.- Skoven har lært mig at være pragmatisk. Jeg skal også nogle gange have pålægschokolade, siger Andrea Hejlskov her mange år efter, at hun og hendes mand besluttede at flytte familien med to børn væk fra storbyens stress.Selvom der kommer gode ting på brødet en gang imellem, så tror hun på simple, bæredygtige liv i skoven:- Jeg lever mere i overensstemmelse med min moral og samvittighed i dag.Det var især oplevelsen af at have ramt bunden, der fik familien til at ændre alt.- Da min mand en dag sad med en depression i sofaen og spurgte mig: Hvad nu hvis, det ikke er os den er gal med? Så åbnede der sig pludselig en masse døre for os, siger Andrea Hejlskov.Tre måneder senere flyttede de fra deres hjem i Nordjylland og langt ud i en svensk skov. Men det er ikke svaret på alle problemer, understreger Andrea Hejlskov:- Vi skal ikke allesammen flytte ud i en skov som en eller anden klimaidiot. Vi skal mærke efter og se på, hvor galt det står til. Dyrelivet, klimaet og så videre går ad h... til.- Jeg tror, vi skal finde vores egen smerte i alle de her ting, for det får os til at handle på det.Naturen er en central del af Andrea Hejlskovs liv. Hver dag skal der hugges brænde, hentes vand i brønden og samles spiselige vækster fra skovens spisekammer. (Foto: Andrea Hejlskov)Der er også regnvejrsdage i skovenDa familien pakkede sammen og valgte et liv uden fjernvarme og rindende vand, havde Andrea Hejlskov et behov for at fortælle om det nye liv.Først jublede og hyldede folk Andrea Hejskolv for det modige og atypiske livsvalg.På forsiden af flere livstilsmagasiner stod hun blandt smukke træer, en skinnende mosgrøn skovbund og med en flettet kurv i hånden. Som var hun på vej hjem fra en svampejagt, der endte lykkeligt. Dag efter dag.I virkeligheden fandt familien ikke roen og idyllen med det samme. De har stadig ikke fundet den.- Det var et kæmpe problem, at vores liv blev fremstillet som noget idyllisk og perfekt. Det blev beskrevet udelukkende med plus-ord, og det tror jeg i dag er helt forkert. Vi har stadig masser af problemer, siger hun.© Type 1KlimatestamentetLyt til Klimatestamentet, hvor tegner Anders Morgenthaler sammen med journalist Dan Grønbech undersøger, hvorfor det er så skidt for klimaet, at vi får børn, og hvad vi skal gøre ved det.Programmet sendes på P1 hver fredag kl. 10.03.Fordømt og dyrket som idealReaktionerne på familiens livsstil og Andreas optræden i medier skabte en enorm interesse for deres anderledes måde at bygge et liv op på.Der kom to slags reaktioner fra læsere. Den ene side dyrkede hende som et ideal, og den anden side foragtede hende.- Folk reagerede voldsomt på det. Begge dele var skræmmende. Mange ville have superidealet og dyrke fantasien om paradiset. Efter noget tid begyndte jeg skrive og blogge om de hårde dag. Når der ikke var penge eller skidekoldt, fortæller Andrea Hejlskov.Det skabte igen voldsom respons fra dem, der tilbad hendes livsstil:- Flere skrev, at jeg havde pligt til at fortælle, hvor lykkelig jeg var, fordi jeg boede i harmoni med naturen. Det var som om, at vi skulle passe ind nogle forestillinger og være frelst, siger hun.Fra andre fulgte en helt anden reaktion, når Andrea Hejlskov fortalte åbenmundet i medierne om sit klimavenlige, forbrugerskeptiske og roligere livsførelse. Det var fordømmelse:- Vi følte os udstødte. Det var en ekstrem fordømmelse. Jeg tror mange følte, at mine valg var en kritik af deres tilværelse.Hverken helt eller skurkLige siden Andrea Hejlskov og familien skiftede livsstil, har hun tænkt over, hvordan man formulere forandring uden, at det bliver overfortolket af læsere:- Det er svært at formulere og formidle forandring, der skrider ind i de fleste menneskers liv, siger hun.I dag har Andrea Hejlskov droppet bloggen og skriver i stedet klummer for Dagbladet Information, udgiver bøger og holder foredrag, når hun synes, det er tid til at se noget andet end skoven.- Jeg kan nemt komme til at lyde som en meget vred person. Men det er en reel smerte for mig at se på klimaforandringerne, og det er derfor jeg har valgt at leve anderledes.Hun formidler ikke længere kun de positive sider af skovlivet. Hun figurerer ikke på forsiden af livsstilsblade - og hun vil faktisk helst ikke have besøg af journalister.Men hun fortsat gerne formidle om familiens tilværelse i den svenske skov, fordi hun tror på, at deres historie kan inspirere andre. Det skal bare ikke være for at fodre en fantasi om et klimaideal. Hun mener ikke, at hun hverken skal være helt eller skurk for folk:- Når man stiller det op som et umuligt valg, hvor man enten er idealist eller kyniker, så gør man det jo også helt umuligt at gøre noget rigtigt.
DR Ultras TV-serie ’BaseBoys’ handler om fire venner, som ved et uheld blev Danmarks største boyband. Den slog rekordhurtigt igennem over for Ultras målgruppe, der er de 7-12-årige, og den er noget af det mest streamede indhold på tværs af alle DR's kanaler.Men nu har fiktionsserien vist sig ikke bare at være populær i Danmark. Både NRK i Norge og SVT i Sverige har nemlig sikret sig serien. Den første sæson af ’BaseBoys’ bliver lige nu sendt på NRK i en dubbet version – det vil sige med norsk tale, mens SVT har købt rettighederne til at lave en svensk version.Læs også:VIDEO: Olga fik uventede gæster efter rørende brev til DR UltraRedaktør Jonas Kryger Hansen fra DR Ultra mener, at succesen for ’BaseBoys’ i høj grad skyldes inddragelsen af digitale platforme før, under og efter lanceringen af serien. Hertil er der blevet udviklet musik-hits og musikvideoer på Youtube, dans på Tik Tok (det, der tidligere hed musical.ly), og at der er skabt dialog om ’BaseBoys’ på Instagram og i Ultras app. På Instagram, Snapchat, Ultras app og YouTube kan børnene følge med bag om optagelserne og være med til at påvirke optagedagen. For eksempel ved at komme med gode ideer til skuespillernes replikker.Juniorredaktører er tilknyttetDR Ultra fokuserer på at inddrage målgruppen – de 7-12-årig - i udviklingen af formaterne, og det får serien til at skille sig ud. Man benytter for eksempel juniorredaktører, som kommenterer og skriver på manuskriptet. De kommer også med ideer til problematikker, dilemmaer og sjove episoder, så historierne i de enkelte afsnit virker troværdige og genkendelige for børnenes hverdag.Læs også:Ultra Nyt får europæiske priser i Edinburgh’BaseBoys’ havde premiere på DR Ultra i februar i år, og lige nu er kanalen i gang med sæson 2. På alle hverdage er der et nyt afsnit klokken 17.50, ligesom afsnittene kan ses på DR Ultras app og på dr.dk/ultra.
SF og Enhedslisten mener, at det skal være dyrere at sætte sig op i flyet, blandt flere partier. Ifølge de to partier slipper flybranchen nemlig for billigt afsted med at forurene.SF lægger ikke skjul på, hvor de har hentet inspirationen fra til deres forslag om en skat på flybilletter.- Den har vi hentet fra Sverige. Vores model ligner den svenske rigtig meget, siger partiets klimaordfører, Signe Munk.Ordførerens parti lægger med sit forslag op til, at flyselskaber eksempelvis skal betale en afgift på 60 kroner til den danske stat, når de sender en passager afsted til en europæisk destination fra Danmark. Også 60 kroner lyder taksten for den tilsvarende rute i Sverige i dag - dog i svenske kroner.I Danmark vil den socialdemokratiske regering nu 'kigge på' passagerafgifter hen over sommeren blandt flere klimatiltag. Det gør transportminister Benny Engelbrecht (S) klart i en kommentar til DR. CO2- og brændstofafgifter samt skrappere miljøkrav til flybrændstof nævnes af ministeren som andre af de håndtag, som regeringen vil overveje at dreje på.Læs også:Nye toner fra S-regeringen: Overvejer skat på flybilletter for at nå klimamålEnhedslistens klimaordfører, Mai Villadsen, fortæller, at hendes parti også har hentet inspiration i Sverige til partiets forslag til en flyskat.Ifølge Enhedslisten skal taksten dog op på 150 kroner per passager, når et fly letter fra Danmark mod et andet land i Europa. Og den vil stige, dets mere man flyver. Eksempelvis til 400 kroner, hvis den rejsende flyver fem gange eller flere per år til en europæisk destination.En af ambitioner med forslaget er blandt andet, at flytrafikkens vækst skal bremses.150.000 færre rejsende på grund af svensk flyskatSer man på flytrafikkens vækst i Sverige, tyder noget da også på, at det kan blive tilfældet.Efter den rødgrønne regering i Sverige indførte passagerafgifter fra april 2018, er flere års vækst i antallet rejsende brudt.Det viser tal fra den den svenske Transportstyrelse. Antallet af passagerer er nu faldet ti måneder i streg sammenlignet med året før.Myndigheden finder det i en evaluering af flyskatten sandsynligt, at flyskatten har haft betydning for faldet i antallet af rejsende, men at andre faktorer som naturlige op- og nedgange i flytrafikken også kan spille ind.Og i en ny trafikprognose spår den svenske Transportstyrelse, at flyskatten vil medføre 150.000 færre passagerer i 2019, blandt andet fordi flyafgiften gør det mindre attraktivt at tage flyet, hvis man skal rejse på korte distancer.Den borgerlige opposition i Sverige har været meget kritiske over for flyskatten. Lederen af det største borgerlige parti, Ulf Kristersson fra Moderaterne, mener ikke, at flyskatten får nogen effekt for klimaet.- Hvis man gør, som regeringen nu gør, flytter man flytrafik og udslip til f.eks. København, sagde han i en tv-debat sidste år på SVT.'Økonomisk velstand øges uden flyskat'Og det kan han have ret i, mener Sydbanks Aktieanalysechef, Jacob Pedersen, som følger luftfartsbranchen tæt.- Når Danmark skiller sig ud blandt vores nabolande ved ikke at have nogle flyafgifter, så betyder det, at flyselskaber finder det mere interessant at åbne ruter her, fordi de kan tjene flere penge, siger Jacob Pedersen, der også mener, at Danmark høster en økonomisk gevinst:- Det gør luftvejen mellem Danmark og resten af verden bedre, og det betyder dermed også, at vores økonomiske vækst og velstand øges herhjemme.Sidste år flyttede SAS eksempelvis en direkte rute til Hongkong fra Arlanda-lufthavnen ved Stockholm til Kastrup.Årsagerne til, at ruten nu flyves fra Danmark og ikke Sverige, er flere, men 'en faktor' var ifølge SAS selv, at Sverige har indført en flyskat.En flysskat i Danmark vil da også få betydning for antallet af flyafgange, fortæller det danske flyselskab DAT, som blandt andet flyver på indenrigsruter fra København til Karup og Rønne.- Hvis en passagerafgift indføres i Danmark, bliver det sværere for os at få økonomien til at hænge sammen på vores ruter i landet. Derfor vil det helt klart betyde færre afgange, siger den administrerende direktør og stifter af flyselskabet, Jesper Rungholm, der heller ikke vil udelukke, at rutelukninger i yderste konsekvens kan blive konsekvensen.Særligt indenrigstrafikken i Sverige har oplevet fald i trafikken, efter flyskatten er blev indført. Det svenske flyselskab BRA nævner skatten blandt flere årsager til, at selskabet har nedlagt en rute mellem Jönköping og Stockholm.Den svenske regering har nu startet arbejdet med at kompensere lufthavne, som er ramt økonomisk af flyskatten, skriver Sveriges Radio.Både SF og Enhedslisten har dog udtalt, at formålet med deres forslag til flyskat også er at få færre til at flyve i Danmark.- Formålet med vores forslag er, at vi skal have lagt en dæmper på antallet af flyrejser, fordi trafikken skader klimaet enormt meget, siger Enhedslistens klimaordfører, Mai Villadsen.'Passagerafgift kan skabe holdningsændring'Flyenes andel af den globale CO2-udledning er da også stigende, også selvom flyene på grund af ny teknologi bliver stadig mere brændstofeffektive.Professor i energiplanlægning ved Aalborg Universitet Brian Vad Mathiesen undrer sig derfor over, at flytrafikken modsat de fleste andre kollektive transportformer er fritaget for afgifter i Danmark.- Der bør være en rimelighed i, hvordan de her ting hænger sammen. Vi bliver nødt til at kigge på forurener-betaler-princippet. Også fordi et kilo CO2, der udledes i atmosfæren, har en drivhusgaseffekt, der er to til tre gange større end andre, siger Brian Vad Mathiesen.Han mener, at en effektiv løsning vil være at lægge en afgift direkte på flybrændstoffet. Men det kan være vanskeligt for det enkelte land på grund af nuværende internationale aftaler på området, som de enkelte lande skal overholde. Derfor kan nationale løsninger som passagerafgifter være en mulighed, vurderer Brian Vad Mathiesen.- Jeg tror, at når der er et politisk signal, så hjælper det på folks forståelse for, at det er klimaskadeligt at flyve. Dermed vil der komme en holdningsændring over imod at tage klimaudfordringen særdeles alvorligt.
Der går ikke en dag, hvor Nicolai Tram ikke tænder et bål.Han er hverken pyroman eller spejder. Han er en kok, der tjener penge på at lave det, han holder allermest af: At sidde ude i den svenske skov, stirre ind i flammerne og tilberede mad over gløderne.Men sådan har det ikke altid været. For halvandet år siden levede han et travlt liv i København.Et liv hvor han på papiret havde alt, hvad han kunne ønske sig. En familie, en stor lejlighed og et godt betalt job som madkonsulent i tv-branchen. Problemet var bare, at han konstant følte sig utilstrækkelig.Hele tiden følte jeg, jeg var bagud på point, fordi jeg hele tiden havde så fucking travltNicolai Tram, kok- Både min kone og jeg arbejdede fuldtid. Klokken 16.30 modtog jeg altid en sms, hvor der stod 'hvem køber ind til aftensmad?'. Så hastede jeg ned i Netto, for at hive et eller andet dødssygt ned fra hylderne. Når jeg kom hjem, så stod den på aftensmad, tøjvask og putning, og hele tiden følte jeg, jeg var bagud på point, fordi jeg hele tiden havde så fucking travlt, fortæller Nicolai Tram, som til juli er aktuel med bogen Bålmad.Når hans to børn til sidst var faldet i søvn hen på aftenen, sad han fladmast i sofaen og stirrede ind i sin telefon. Det samme gjorde hans kone.- Så sad vi der i hver vores digitale hule, og jeg kunne nærmest undre mig over, hvorfor det nu egentlig lige var, at vi havde fået børn sammen.Forelsket i et hus fra 1800-talletVi solgte alt. Hele lortet. Lejligheden, bilen og alle vores møbler.Nicolai Tram, kokHvis 39-årige Nicolai Trams liv havde fået lov at fortsætte i samme gear, så havde deres forhold nok ikke overlevet, fortæller han. Men Nicolai Trams liv fortsatte på ingen måde i samme gear, for i sommeren 2017 købte familien et svensk brændefyret træhus fra 1800-tallet to og en halv time væk fra København.- I begyndelsen tog vi derop efter arbejde hver fredag. Vi tændte op i pejsen, vi lavede mad og gik ture. Vi vågnede om morgenen og sagde 'hold kæft, hvor er det fedt det her'. Søndag aften når vi skulle tilbage til København igen, så begyndte vores ældste søn at stortude. Da han endelig faldt i søvn i bilen, så græd min kone og jeg. Vi havde forelsket os i et andet hjem og i et andet liv.Tidligere var aftensmad et måltid, der skulle overstås så hurtigt som muligt hjemme hos Nicolai Tram. I dag kan en middag trække ud i flere timer, når de sidder rundt om bålet. (Foto: Eva H. Tram © Homemade Agency)I dag føler Nicolai Tram, at han nærmest var sit liv utro i de måneder, hvor huset i Sverige bare var et sommerhus. Men til sidst var forelskelsen så stærk, at han og konen besluttede at flytte permanent ud i den svenske skov.- Det skete meget pludselig, og alt var bestemt ikke gennemtænkt. Vi sagde vores job op, vi solgte alt. Hele lortet. Lejligheden, bilen og alle vores møbler lige med undtagelse af sengen.'Bålet gør mig tanketom'Ude i den svenske skov begyndte parret ligeså langsomt at skabe en virksomhed, som gik ud på, at de sammen skulle producere madhistorier og opskrifter til en række medier.Nicolai Tram kunne lave mad, og med en baggrund som fotograf og madskribent kunne hans kone tage billeder og skrive teksten. Men for Nicolai Tram vækkede båltænding noget dybt i ham.Bålet gør mig tanketom. Det minder mig om, da jeg var dreng og tegnede modelfigurer.Nicolai Tram, kok- Jeg har altid været sindssygt rastløs, men da jeg begyndte at lave bål, så tvang det mig til at være nærværende. Bålet gør mig tanketom. Det minder mig om, da jeg var dreng og tegnede modelfigurer, hvor jeg slap alt omkring mig, siger Nicolai Tram.Når han har afleveret sine børn om morgenen i den lokale svenske skole, går han derfor i gang med at bygge et bål som noget af det første.Stille og roligt vælger han de helt rigtige kævler ud fra sin enorme birkebrændestabel, imens han nøje overvejer, hvordan træet skal stilles op, så bålet brænder på den mest optimale måde. Når flammerne bliver til gløder, begynder han sin madlavning, og så støder konen Eva til for at tage billeder.Nicolai Tram eksperimenterer dagligt med mange forskellige bål og grill-teknikker. Her griller han en laks på gammel finsk 'loimulohi'-maner. (Foto: Eva H. Tram © Homemade Agency)Milevidt fra frysepizzaI øjeblikket går de fleste af Nicolai Trams dage med at lave bål, og det passer ham faktisk fint.For jo flere bål han tænder, og jo mere mad han laver over bålet, desto mere opdager han, at den intense varme og svære temperaturstyring udfordrer ham og motiverer ham.Seriøst. Jeg er så færdig med, at alt mad skal være hurtigt og nemt.Nicolai Tram, kok- Det er milevidt fra den Grandiosa-frysepizza jeg engang i en snæver vending kunne rive op af frysedisken i Netto, og den gamle Nicolai ville nok være blevet rastløs, men jeg elsker mit nye liv. Bålmad er bestemt ikke hurtigt, men det synes jeg er en fed ting, for det tvinger os til at være sammen og nærværende, siger Nicolai Tram og fortsætter:- Selvfølgelig sidder vi da ikke hele familien hånd i hånd hver dag og synger fællessang heroppe i Sverige, og det sker da, at vi tager hen på det lokale pizzeria. Men seriøst. Jeg er så færdig med, at alt mad skal være hurtigt og nemt.Bliver du lækkersulten? Så tjek denne opskriftssamling med lækkert grillmad og denne med lækkert grilltilbehør.Læs også:Marie Linea på 26 vil starte en oste-revolution: 'Der findes meget mere end Danbo og Havarti'
- Først blev jeg overrasket, og dernæst skuffet, fordi jeg fik det fra en mand, som jeg til at begynde med var interesseret i, men som jeg derefter ikke længere havde lyst til at møde, siger den svenske journalist og forfatter Caroline Hainer.Min bog er ikke et manifest, det er ikke et spørgsmål om for eller imod dickpics. Den er et forsøg på at forstå, hvorfor ting sker, fremfor blot at konstatere det.Caroline Hainer, journalist og forfatter.Følelsen af overraskelse og skuffelse var hendes reaktion på at modtage et uopfordret billede af en mands penis på et datingsite. Et såkaldt dickpic.- Jeg var virkelig, virkelig forundret over, at nogen ville tænke, at det var en god ide at sende mig sådan et billede, siger hun.Efter oplevelsen, som fandt sted i 2014, fik Caroline Hainer lyst til at undersøge fænomenet dickpics nærmere, for at finde ud af, hvad det egentlig handler om. Resultatet blev bogen ’Mænd viser mig deres pik’, der for nylig er udkommet på dansk.En større diskussion om kønsrollerSom research til bogen har hun talt med en række kvinder, der også er stødt på fænomenet.© GyldendalUddrag fra bogen"Et dickpic er en neg (fornærmelse med hensigt at smigre, red.), forstået på den måde, at den er en forespørgsel om sex, som går gennem en forulempelse og demonstrerer tydeligt, at noget andet, såsom at tale lidt sammen eller lære hinanden at kende på et dybere plan, er helt uinteressant for manden.""Et dickpic kan ikke sidestilles med voldtægt. Det påstår jeg ikke, og det mener jeg heller ikke. Et dickpic er mange gange heller ikke et seksuelt overgreb, måske ikke engang seksuel chikane. Men vi kan ikke med sikkerhed sige, at et dickpic altid er harmløst og aldrig er at sidestille med oplevelsen af et overgreb"."At stille spørgsmålstegn ved ægtheden af kvinders oplevelse af ubehag i forhold til anmassende mænd, er noget der foregår overalt i verden. At det drejer sig om ’fejlfortolkninger’ og ’overdrivelser’ følger altid som et ekko."- Indtil videre har jeg ikke mødt én singlekvinde, som kunne lide at modtage dickpics. Nogle har været ligeglade, nogle er blevet en smule irriterede, mens andre har oplevet stort ubehag, siger Caroline Hainer og understreger, at hun kun har beskæftiget sig med de uopfordrede af slagsen og altså ikke med nøgenbilleder, sendt mellem et forelsket par for eksempel.Hun er klar over, at folk der ikke er vant til at færdes på Tinder eller andre datingsites måske ikke kan forstå, hvorfor det er værd at gøre så meget ud af.- Men for kvinder, som bruger onlinedating, så er det ret almindeligt. Og derfor mener jeg, at det er væsentligt at beskæftige sig med, siger Caroline Hainer.I bogen henviser hun til en amerikansk undersøgelse, der viser, at lidt over halvdelen af kvinderne på et online datingside har modtaget dickpics, men det tal dækker både over ønskede og uønskede af slagsen.- Min hovedpointe med bogen er, at dickpics er et symptom på et større problem. Det er et fænomen, og den slags eksisterer aldrig i et vakuum. De er en del af en større diskussion om kønsroller og alt, hvad det indebærer.Glansbilleder til salgDanske Rikke Oberlin Flarup er en af de kvinder, som har oplevet at modtage dickpics på Tinder.- Ud over at blive vred, fordi jeg ikke havde bedt om det, begyndte jeg at undre mig over det. Jeg fornemmede, at der lå noget andet magt bag. Jeg følte, at det var ligesom at blive talt ned til.Læs også:Forfatter er træt af forskelsbehandling: Hvorfor opdrager vi piger og drenge forskelligt?Hun fortæller, at hun første gang reagerede ved at slette al kontakt med manden. Men hun forsøgte også at gøre opmærksom på sit ubehag over for en afsender.- Og det reagerede han så på ved at sende tre yderligere, fortæller hun.En aften tilbage i 2016 sad hun sammen med en gruppe veninder og talte om dickpics, og her kom de på ideen til at oversætte ordet til ’glansbilleder’ på dansk, fortæller hun.- Og dem blev jeg bare nødt til at lave for at sige noget om, hvor latterligt det er, siger 36-årige Rikke Oberlin Flarup, som gik videre med ideen på mikroforlaget Arkiv For Detaljer, som hun er ejer af.Hun kontaktede nogle mænd og spurgte, om de ville ’stå model’ til glansbillederne. Tre af dem indvilligede, og Rikke Oberlin Flarup fik tegnet sine glansbilleder, som hun rejste penge til at producere via Kickstarter.- I starten fik jeg nogle negative beskeder, primært fra mænd, som lige skulle fortælle mig, hvor latterlig jeg var. Sådan nogle ’sut min pik, jeg voldtager dig’-beskeder. Der kom også dickpics i forbindelse med det, siger Rikke Oberlin Flarup, som fortsat producerer sine glansbilleder.Rikke Oberlin Flarup har trykt 1.300 ark af sine 'samtykkeglansbilleder', som hun kalder dem. Og hun har solgt omkring 700 ark indtil videre, fortæller hun. (Foto: Rikke Oberlin Flarup © Arkiv For Detaljer)- Her to år senere er de stadig min bestseller, når jeg er ude på messer. Det er primært kvinder, der køber dem, ofte som en gimmick. Og så forklarer jeg dem historien bag, siger hun.Hvad er maskulinitet i dag?I ’Mænd viser mig deres pik’ ser Caroline Hainer også på fallos, symbolet for det mandlige køn, der siden antikken er blevet brugt som et udtryk for maskulinitet og alt, hvad der historisk har været associeret med det maskuline såsom potens, magt, handlekraft og styrke, forklarer hun.- Men i dag, hvor vi sætter spørgsmålstegn ved traditionel maskulin adfærd, eller hvad vi opfatter som sådan, så er de kvaliteter måske ikke længere relevante. Hvad er maskulinitet i dag? Og hvad er så fallisk? spørger hun, der i bogen skriver, at et dickpic altid er 'et symbolsk ladet billede'.Læs også:Udskældte feminister skriver ’ludermanifest’Ifølge Caroline Hainer er mænds umiddelbare trang til at sende billeder af deres lem, oftest i erigeret tilstand, et udtryk for deres forestillinger om køn, krop og manddom, end det egentlig handler om noget seksuelt.Rikke Oberlin Flarup oplever heller ikke, at dickpics har så meget med ønsket om sex at gøre, men mere er et spørgsmål om, hvad den erigerede penis symboliserer. Hun ser hele #metoo-debatten som en kærkommen lejlighed til at diskutere forholdet mellem magt og maskulinitet.- Hvis vi alle skal være lige, så er der nogle mænd, som mister noget, så tager vi noget fra dem. Og så bliver dickpics noget med at vise, hvor meget magt, de har, siger hun og fortsætter.Læs også:Svensk forfatter: Dickpics er et symptom på et større problem- Hvis man kører den helt langt ud, så er der en voldtægtstrussel i det. Fordi uanset hvor lige vi er, når vi debatterer, så er kvinden fysisk underlegen. Det er det eneste, nogle mænd har, at de kan gøre en fysisk fortræd, hvis man ikke ligger under for dem.Ikke et manifestAt Caroline Hainers bog udkom på svensk samtidig med, at #metoo ramte alverdens medier sidste efterår, var ikke planlagt fra hendes side, og hun afviser, at bogen skal ses i sammenhæng med bevægelsen.© GyldendalCaroline Hainer (f. 1976) er svensk romanforfatter, kulturjournalist og kritiker, bosat i Stockholm og Los Angeles.'Mænd viser mig deres pik' er hendes tredje bog. Hun har tidligere udgivet to romaner.- Min bog er ikke et manifest, det er ikke et spørgsmål om for eller imod dickpics. Den er et forsøg på at forstå, hvorfor ting sker, fremfor blot at konstatere det, siger Caroline Hainer, som har brugt to år på at skrive bogen, som udover Danmark og Sverige også er udkommet i Norge og Finland.Læs også:Mandeterapeut om 'store patter'-debat: Det har jo ikke noget med kvinder at gøreVi bør adskille ideen om, at maskulinitet er tæt forbundet med penis, mener Caroline Hainer, som derfor heller ikke går ind for penisjokes eller andre former for hån og ydmygelse af det mandlige kønsorgan. Hun er på ingen måde tilhænger af kvinder, som gør grin med dickpics på nettet, skriver hun i sin bog.Men hvad mener hun så, er den bedste reaktion på et uopfordret dickpic?- Det er op til den enkelte at afgøre. Det kan ikke planlægges eller kontrolleres. Men jeg tror, det bedste, du kan gøre, uanset om du føler dig skuffet, vred eller irriteret, er at fortælle afsenderen, hvordan du har det.- Det er min opfattelse, at mænd ikke altid forstår, hvorfor kvinder ikke fuldt ud værdsætter deres fotos, siger den svenske journalist og forfatter.
Det er med at holde tungen lige i munden, når man smider affald ud i den svenske by Eskilstuna.Her skal indbyggerne nemlig sortere deres affald i syv forskellige poser i hver sin farve.For udover plast, glas, bioaffald og så videre sorterer borgerne også brugt tøj og tekstil, der skal smides i en lyserød pose.Skraldemand Michael Skoog holder øje med, om borgerne affaldssorterer, som de skal.- Det er godt at se, når der havner lyserøde poser i skraldebilen, siger skraldemand Michael Skoog, der via en lille monitor i skraldebilen holder øje med, hvilke typer poser der ligger i indbyggernes skraldespande.Der skal helst ikke være for mange hvide, der bruges til almindeligt affald, da det betyder, at man ikke sorterer nok, forklarer skraldemanden og tilføjer:- Vi skal genbruge vores tøj.Sådan sorterer Eskilstuna kommune affaldet:Grøn pose: Mad og bioaffaldBlå pose: Aviser og papirGul pose: Pap og indpakningOrange pose: PlastGrå pose: MetalLyserød pose: Tøj og tekstilerHvid: Almindeligt affaldKommunen indførte de lyserøde poser for halvandet år siden for omkring 28.000 indbyggere. De var et alternativ til de indsamlingscontainere, der stod på byens genbrugsplads, og målet er, at mere tøj bliver genbrugt eller genanvendt til nye materialer.På affaldscentralen sorterer scannere automatisk de forskellige affaldsposer fra hinanden, så de let kan blive genanvendt.De lyserøde poser med tøj havner i en beholder for sig, hvorefter tekstilerne bliver grovsorteret og doneret til velgørenhed.De lyserøde pose med tekstiler bliver automatisk sorteret af scannere på Eskilstunas affaldscentral.Til sidst bliver tekstilerne grovsorteret inden de doneres til velgørenhed.1 / 3De lyserøde pose med tekstiler bliver automatisk sorteret af scannere på Eskilstunas affaldscentral.1 / 3Til sidst bliver tekstilerne grovsorteret inden de doneres til velgørenhed.2 / 33 / 3Det tøj, der er i god nok stand, bliver vasket og genbrugt, som det er. Andet bliver optrevlet og genanvendt til nye produkter.Det kan eksempelvis være som fyld til bilsæder, forklarer Vesa Hiltula, der er genbrugschef i kommunen.Ifølge genbrugschefen har kommunen på et år indsamlet tre kilo tekstiler per indbygger.Så meget tøj ryger udI 2016 blev der solgt 85.460 ton nyt tekstil i Danmark.Af de i alt 85.460 ton nye tekstiler endte mindst to-tredjedele, 53.450 ton, på forbrændingen eller en losseplads enten i Danmark eller i udlandet hvert år. Tallet kan meget vel være langt højere.I gennemsnit køber hver indbygger cirka 13,2 kilo tekstiler om året til brug i husholdningen. Omkring 8 kilo bliver smidt ud.Kilde: Miljøministeriet og DAKOFA.Cirka ti procent af de indsamlede tekstiler bliver smidt ud, da de er for dårlige til at kunne genbruges.Til efteråret vil kommunen selv sælge det brugte tøj videre og dermed tjene penge på sorteringen.- Folk må selv vælge, om de smider tøjet ud i de lyserøde poser eller giver det til genbrug, siger Vesa Hiltula.- Det bliver genbrugt uanset hvad. Vi vil bare skåne miljøet.Genbrugschefen er stolt af byens affaldssortering, som han mener, har reddet meget tøj fra at ryge direkte på forbrændingen.Genbrugschef Vesa Hiltula gennemgår noget af det tøj, der er blevet smidt ud.- Vi har høj arbejdsløshed, mange indvandrere, og vi er en gammel industriby. Men vi er stadig en af de mest miljøvenlige byer, fortæller Vesa Hiltula.- Alle kan gøre en miljøindsats, da miljøet jo findes i hvert hjem.Læs også:Mere affaldssortering i fremtiden - test dig selv: Har du styr på dit skrald?
102 millioner abonnenter vil til næste år skulle lede længe efter nye videoer fra den største youtuber af dem alle.30-årige Felix Kjellberg, som du nok kender under navnet PewDiePie, har nemlig bebudet, at han vil holde pause fra videoplatformen.Det har svenskeren offentliggjort i en video... På YouTube.PewDiePiePewDiePie - eller Felix Arvid Ulf Kjellberg, som han rigtigt hedder - er født 24. oktober 1989 i Gøteborg, Sverige.Blev verdens største youtuber i 2013, men blev i 2019 overhalet af det indiske musik- og filmselskab T-Series. Han er dog stadig den største individuelle youtuber i verden.Bor i dag i Brighton, Storbritannien, sammen med sin kone - den italienske internetpersonlighed og modedesigner Marzia Bisognin. De blev gift i august 2019 efter at have datet i otte år.- Jeg tager en pause fra YouTube næste år. Jeg vil sige på det forhånd, fordi jeg allerede har besluttet det, siger PewDiePie i videoen, inden han kommer ind på årsagen til den selvvalgte pause.- Jeg er træt. Jeg føler mig meget træt. Jeg ved ikke, om I kan fornemme det. Nu ved du, at jeg tidligt næste år vil være væk i et stykke tid. Jeg forklarer det senere, men jeg ville lige give et heads up, forklarer PewDiePie i videoen.Hvis du er en af de 102 millioner, der følger med i PewDiePies liv, kommer svenskerens YouTube-pause måske ikke som den helt store overraskelse.Tilbage i august hintede han nemlig, at han ville tage en pause fra selvsamme medie, der gjorde ham til en global internetsensation.- Jeg tror, det vil være godt for mig med en pause på et tidspunkt. Det ville være lækkert ikke at have YouTube på hjernen for første gang i ti år, udtalte PewDiePie dengang ifølge The Independent.24 milliarder visninger siden 2010Siden 2010 er PewDiePie gået fra helt ukendt til YouTubes allerstørste stjerne.Faktisk har hans YouTube-kanal generet hele 24 milliarder visninger siden 2010, skriver The Independent.Visningerne har han for det meste fået ved en blanding af at være sjov og filme sig selv, mens han gamer.PewDiePie aka. Felix Kjellberg er så stor en YouTube-stjerne, at han kan grine hele vejen hen til banken. Ifølge svenskeren selv er han god for mindst 20 millioner dollar - omkring 130 millioner danske kroner. (Foto: Matt Winkelmeyer © 2015 Matt Winkelmeyer)Men den 30-årige svensker har også haft sin del af skandaler og kontroverser, som har været med til at gøre ham til én af internettets mest omdiskuterede personligheder.I begyndelsen af 2017 kom PewDiePie i unåde hos alverdens internetbrugere, da Wall Street Journal udgav en artikel, der viste, hvordan PewDiePie i ni videoer havde lavet jokes om jøder og anvendt nazistiske symboler.Læs også:17 gange Danmarks befolkning: Nu har verdens største youtuber rundet 100 millioner følgereDet fik blandt andet Disneys Maker Studio, som er et netværk af YouTube-stjerner, til at klippe alle tråde til PewDiePie.Han er dog stadig den største enkeltperson på YouTube, men tidligere i år blev han overhalet af det indiske musik- og filmselskab T-Series, når det handler om at have den største YouTube-kanal. T-series har i skrivende stund 121 millioner abonnenter.
I onsdagens fjerde og sidste kvartfinale i OL-turneringen i ishockey leverede tyskerne en gedigen overraskelse, da de sendte Sverige hjem.Tyskerne vandt 4-3 efter overtid, og hele kampen igennem var det svenskerne, der haltede bagefter.Allerede i første periode bragte tyskerne sig på både 1-0 og 2-0, og da der ikke blev scoret i anden periode, var der stort pres på de svenske favoritter før de sidste 20 minutter.Læs også:14 medaljer og en plads i historien: Marit Bjørgen er Norges olympiske superstjerneSvenskerne fik godt nok reduceret til 1-2, men da Dominik Kahun øgede til en tysk 3-1-føring med under 12 minutter igen af kampen, lugtede det for alvor af en stor overraskelse.Det lykkedes imidlertid svenskerne at få både reduceret og udlignet kort efter den tyske scoring, og så stod der 3-3 på tavlen.Det gjorde der også efter de ordinære 60 minutters spilletid, og så måtte kampen ud i overtid. Her slog tyskerne til efter halvandet minut. Patrick Reimer blev den helt store helt.Dommerne skulle lige se den afgørende scoring igennem på video for at sikre, at alt var gået korrekt til, men hoveddommeren pegede kort efter på pletten, og så var den tyske semifinalebillet i hus.USA færdigeAkkurat som for svenskerne blev kvartfinalen også endestationen for USA's ishockeyhold i Pyeongchang.Onsdag tabte USA 2-3 til Tjekkiet efter straffeslag, og dermed er også amerikanerne ude af kampen om medaljer.USA har som de øvrige hold ved vinter-OL ikke spillere med fra den nordamerikanske ishockeyliga, NHL, der af mange betragtes som verdens stærkeste ishockeyliga.Det amerikanske hold består derfor primært af spillere fra det næstbedste hjemlige niveau, AHL, eller fra europæiske klubber.Læs også:VIDEO Tyskland til tops i bob: Tidligere hammerkaster smider slæden i målBåde første og anden periode i onsdagens kvartfinale endte 1-1, og da der ikke blev scoret i hverken tredje periode eller i den forlængede spilletid, skulle der straffeslag til for at finde en vinder.Her sikrede tjekkernes Petr Koukal pladsen i semifinalen, hvor turneringens russiske forhåndsfavoritter venter. Russerne, der stiller op under neutralt flag i Pyongchang, vandt onsdag med 6-1 over Norge.Canada er også klar til medaljekampene efter en sejr på 1-0 over Finland i kvartfinalen.Maxim Noreau scorede kampens enlige mulige i tredje periodes første minut, og trods et tungt pres til slut lykkedes det ikke finnerne at fremtvinge en forlængelse. Canada møder Tyskland i semifinalen.Begge semifinaler spilles fredag, mens finalen spilles søndag./ritzau/
Er Sverige andet end elge, kriminalromaner og Volvo-entusiaster? Måske har broderlandet i nord også noget at byde på, når det kommer til bagværk.Den store bagedyst har i aften Sverige som tema, så du får her en herboende svenskers tips til svenske kager.Linn Grubbström er madblogger og deler opskrifter og rejseguides på frokenkraesen.com. Hun følger også aktivt med i den danske udgave af Den store bagedyst og laver videoer om hvert afsnit. Hun er født i Sverige, men bor i Danmark. Derfor er hun den rette til at forklare forskellen mellem danske og svenske kager.- Svenske kager og bagværk minder en del om danske kager og bagværk. Det kan godt være, at vi bruger mindre remonce i vores kanelsnegle og ikke helt forstår, hvorfor alle danskere hele tiden vil komme glasur på toppen af så mange ting. Men svenske kager og bagværk er jo en af de vigtigste dele af svensk ”fika”, som er vores svar på kaffehygge. Så på den måde kan svenske kager og bagværk det samme som de danske - de samler folk på en hyggelig måde.Tre tips til svenske kagerLinn Grubbström bor i København, men må ofte kigge langt efter svensk bagværk hos bageren.- Efter at jeg flyttede til Danmark for 10 år siden, er jeg blevet mere vild med svensk bagværk, der hænger sammen med en tradition, og som du kun kan få en udvalgt tid på året i Sverige. Her i Danmark er de endnu sværere at få fat i, så for det meste må jeg bage dem selv.Her får du tre tips til svenske kager, som du bør smage ifølge Linn Grubbström:1. Semlan- Jeg er vild med den svenske fastelavnsbollen, semlan. Så snart julekagerne er spist op, begynder svenske bagerier at sælge semlor. For mig er det et fint tegn på at julen (og snart vinteren!) er forbi.2. Kanelbulle- Min ’all time’-favorit er den svenske kanebulle. Hjemme hos mine forældre i Sverige er fryseren altid fyldt op med hjemmebagte kanelbullar, så man lige kan snuppe en. Den er sød nok til at stille sukkertrangen, men ”brød”-agtig nok til at det ikke føles som, at man ”kun” har spist kage.3. Prinsesstårta- Jeg er vild med prinsesstårta og prinsessbakelser. Jeg tror, at alle børn kan lide prinsesstårta, fordi den er så pæn med grøn marcipan og en lyserød blomst. De fleste finder nok andre yndlingskager, da de vokser op, men jeg er stadigvæk lige så glad for prinsesstårtan.OpskrifterLinn deler her sine opskrifter på semlor og prinsesstårtaI Linns udgave af den svenske fastalavnsbolle fyldes der med marcipan og friskpisket flødeskum.Svenske børn elsker denne kage, og mon ikke også danske børn vil synes den grønne farve er sjov.
En tidligere svensk politichef er blevet idømt seks år og seks måneders fængsel for en række sexovergreb. Manden skal også betale sine ofre i alt 300.000 kroner i erstatning.Södertörns tingsret, der svarer til vores byret, dømte Göran Lindberg for blandt andet vold, voldtægt, grov voldtægt, køb af seksuelle ydelser og alfonseri.Inden dommen havde den 64-årige alene erkendt køb af seksuelle ydelser, der er ulovligt i Sverige.Dommen er mildere end anklagerens påstand, som lød på fængsel i otte år.Holdt foredrag om sexchikaneLindberg var tiltalt for i alt 23 overgreb, men blev blandt andet frikendt for tre tilfælde af alfonseri og en påstået voldtægt. Retten fandt også, at han skulle frikendes for at have forberedt voldtægt af et barn.Göran Lindberg var en af Sveriges mest kendte politichefer og var en hyppig anvendt foredragsholder. Han holdt blandt andet foredrag om ligestilling, respekt, seksuel chikane og mobning.Før Lindberg blev politichef i Uppsala, var han rektor for den svenske politihøjskole.De 2700 sider efterforskningsdokumenter indeholdt vidnesbyrd om, at voldtægterne, den tidligere politichef udførte, bar præg af "sadistisk brug af vold".
Alle gravide i Danmark bliver i dag anbefalet at få fødslen sat i gang, så de har født, inden de går to uger over termin.Men nu vil danske fødselslæger nedsætte en arbejdsgruppe, der skal se på, om gravide kvinder i stedet skal anbefales en igangsættelse, ligeså snart de er gået en uge over termin.Det har fødselslægerne netop besluttet på et møde.Den viden, vi har nu, synes vi peger i retning af, at vi skal ændre på vores vejledning.Hanne Brix Westergaard, overlæge- Den viden, vi har nu, synes vi peger i retning af, at vi skal ændre på vores vejledning.Sådan lyder det fra overlæge Hanne Brix Westergaard, der er formand for de danske fødselslægers forening - Dansk Selskab for Obstetrik og Gynækologi. Det er dem, der står bag de nationale anbefalinger, som danske fødegange følger.Hun henviser blandt andet til et svensk studie, der sidste år blev afbrudt, fordi seks børn døde, efter deres mor var gået en uge eller mere over termin.Svenske fødegange har allerede ændret praksisI Sverige er anbefalingerne på flere fødeafdelinger allerede blevet ændret, så de fødende bliver anbefalet en igangsættelse en uge over termin.Danske gravide bliver overvåget mere intensivt end kvinderne i det svenske studie - alligevel mener Hanne Brix Westergaard, at erfaringerne fra det svenske studie er vigtige.Læs også:Svensk studie stoppet: Seks babyer døde- Desværre er det sådan, at jo længere tid, fosteret bliver i mors mave, jo større er risikoen for, at der sker det noget, siger Hanne Brix Westergaard og understreger, at både læger og jordemødre bør indgå i den arbejdsgruppe, der skal se på, om anbefalingerne skal laves om.Arbejdsgruppen vil både gennemgå det svenske studie og anden forskning på området, forklarer hun.Fakta om det svenske studieEn graviditet er sat til at vare i 40 uger.Svenske forskere ville undersøge, hvad det betød at vente med at sætte fødsler i gang til efter to uger over termin.En gruppe gravide kom i en gruppe, hvor man satte dem i gang, når de var cirka en uge over termin.En anden gruppe kvinder kom i en gruppe, hvor man lod dem gå til omkring to uger efter termin.I den sidstnævnte gruppe døde fem børn i deres mors maver og et barn kort efter fødslen, hvilket fik forskerne til at stoppe forsøget.Forskerne har derefter anbefalet, at man igangsætter gravide en uge efter termin.I studiet blev langt fra alle kvinder fulgt med fx scanninger, som man gør i Danmark, når man stadig er gravid en uge eller mere efter termin.Da studiet blev afbrudt havde 2760 kvinder været med - målet var omkring 10.000 kvinder.Kilde: British Medical JournalDer er meget få døde børn i Danmark i forhold til andre landeI Danmark blev der i 2018 født mere end 62.000 børn - 12 børn døde i deres mors mave, efter de var gået en uge eller mere over termin, viser tal fra Sundhedsdatastyrelsen.Professor og overlæge på Rigshospitalet Øjvind Lidegaard understreger, at der i Danmark i forhold til andre lande netop dør meget få børn i mors mave.Han mener dog, at endnu flere dødsfald vil kunne undgås, hvis man netop sætter tidligere i gang.Der er ingen tvivl om, at det vil forebygge yderligere dødsfald.Øjvind Lidegaard, professor og overlæge- Der er ingen tvivl om, at det vil forebygge yderligere dødsfald. Risikoen for at dø som foster, inden man bliver født, stiger markant efter terminen, siger han.Forskere: Tidligere igangsættelser er ikke vejen fremDet er omkring 20 procent af alle gravide, der ikke har født, når de er gået en uge over termin. I Danmark bliver cirka 15.000 gravide hvert år sat i gang med deres fødsel - og hvis retningslinjerne bliver ændret, vil det tal stige med cirka 4500 kvinder.Man kan sætte en fødsel i gang på flere måder - blandt andet med medicin, der giver veer. Og en igangsættelse kan have bivirkninger for både mor og barn, mener to forskere fra Aarhus Universitet.De mener ikke, at nye anbefalinger om tidligere igangsættelse er den rigtige vej at gå.- Konsekvenserne ved igangsættelser kan være, at man får nogle komplikationer i fødslen, som kan påvirke både mors og barns helbred, og nogle af komplikationerne kan også påvirke den første tid efter fødslen, siger Rikke Damkjær Maimburg, der i 10 år har forsket i fødsler på Aarhus Universitet.Der er ikke noget, som tyder på, at igangsættelsen har nogen påvirkning på antallet af døde børnEva Rydahl, jordemoder og forsker Aarhus UniversitetSammen med sin kollega Eva Rydahl, som er lektor ved jordemoderuddannelsen på Københavns Professionshøjskole, har hun gennemgået mere end 100.000 fødsler, hvor kvinderne er gået 10 dage eller mere over tid.- Vi har meget, meget få børn, der dør på det tidspunkt, og der er ikke noget, som tyder på, at igangsættelsen har nogen påvirkning på antallet af døde børn, siger Eva Rydahl om resultaterne, der blev offentliggjort i det videnskabelige tidsskrift British Medical Journal Open i december.Så længe er kvinder normalt gravideNormalt varer en graviditet 40 uger, regnet fra første dag i sidste menstruation.Men der er stor forskel på, hvornår kvinder føder.I uge 36 bliver cirka 1 procent af alle børn født.I uge 37 bliver lidt over 2 procent af alle børn født.I uge 38 bliver knap 6 procent af alle børn født.I uge 39 bliver knap 14 procent født.I uge 40 bliver omkring 20 procent født.I uge 41 (altså den uge, hvor man passerer terminen på 40 uger og 0 dage) bliver omkring 23 procent født.I uge 42 (over termin) bliver knap 20 procent født.Under 5 procent bliver født efter uge 42.Kilde: Sundhedsstyrelsen og JordemoderforeningenDerfor mener forskerne heller ikke, at det vil redde flere børn, hvis man rykker grænsen yderligere frem.- Vi risikerer bare at udsætte raske kvinder for de bivirkinger, der er ved igangsættelser, siger Eva Rydahl.Fødselslæge: Igangsættelser er ikke mere risikableHanne Brix Westergaard mener ikke, at igangsættelserne er mere risikable for hverken mor eller barn og hæfter sig ved, at der ikke er flere igangsatte kvinder, der får kejsersnit, end kvinder der af sig selv er gået i fødsel.Men hun anerkender, at det kan have betydning for kvindens fødselsoplevelse, hvis de bliver sat i gang.- Og det er noget, der bliver kigget meget på, og det er noget, vi skal være os knusende bevidste om, hvis vi ændrer på vejledningen, siger Hanne Brix Westergaard.Hun understreger, at det i sidste ende er op til kvinderne selv, om de vil takke ja til en igangsættelse.Dansk Selskab for Obstetrik og Gynækologi skal nu søge Sundhedsstyrelsen om lov til at få nedsat arbejdsgruppen. Tidligst om ni måneder vil arbejdsgruppen være klar med eventuelle nye anbefalinger.
Jeg må indrømme, at jeg har et temmelig anstrengt forhold til foodtrucks.Det der med at give 120 kroner for tre slatne tacos, som man bare ikke bliver rigtig mæt af, virker som kejserens nye klæder. Og selvom det bliver serveret på en bæredygtig paptallerken, føler jeg mig stadig lidt snydt.Laura Bøge MortensenI anledning af pølsevognens 100 års jubilæum har madjournalist på DR Laura Bøge Mortensen sat sig for at komme i praktik i en af de legendariske vogne.Laura har stået i køkkenet, siden hun var fire år, og hun læser kogebøger, som var de romaner. Hun har spist alt fra kat og fugleedderkop til svensk pasta med dåsemakrel i tomat. Hun foretrækker dog danske grøntsager, friskfanget fisk og klistrede chokoladekager. Og så har hun en svaghed for duften af ristede pølser.Men pølsevogne er noget andet.De prøver ikke på at være noget, de ikke er. Du kan spise dig mæt for en flad 50'er, og så elsker jeg bare duften.Der er også mange myter forbundet med den legendariske vogn, som i virkeligheden er Danmarks ældste foodtruck.Er det for eksempel rigtigt, at man skal have et handicap for at drive en vogn? Hvor går pølsemanden hen, når han skal på toilettet? Og hvorfor smager pølserne bare så forbandet meget bedre, når man får dem fra en pølsevogn?I anledning af pølsevognens snart 100-års jubilæum har jeg sat mig for at kigge lidt nærmere på den vogn, jeg holder så meget af. Og er der mon en bedre metode end at komme i pølsepraktik for en dag?I lære hos pølsesnedkerenMit offer er den 60-årige Peter Christiansen eller 'Pølsesnedkeren', som han kalder sig. Han regerer i pølsevognen på Kultorvet i København, og hvis der er nogen, der er god for et par pølseanekdoter – også de lumre – så er han manden.Før i tiden skulle man have et handicap af en eller anden art for at få lov til at drive pølsevogn. I dag er der ikke samme krav til, at ens arbejdsfunktion skal være nedsat. Peter Christiansen har selv høfeber og sporadisk ondt i ryggen. (Foto: Andreas Hagemann  Bro)Peter Christiansen er heldigvis med på ideen om at have mig i pølsepraktik, da jeg en eftermiddag suser forbi hans biks.- Vi begynder hjemme hos mig klokken tre om natten, lyder den lumre udmelding.#Metoo-bølgen har helt åbenlyst ikke nået hans biks endnu. I Peters-Pølser befinder vi os i en svunden tid omkring begyndelsen af 1980'erne. Vognens design og menukortets æstetik er i hvert fald temmelig old school.Det var i begyndelsen af 1980'erne, at den franske hotdog lige var blevet hot i Danmark, og eksotiske madvogne, babybites og shawarma ikke rigtig var noget, man gjorde det i, når man trængte til en snack.Det var også dengang, at Peter Christiansen fik sin debut som pølsemand. I begyndelsen knoklede han som afløser uden sin egen vogn, men de sidste tyve år, har han drevet sin egen 'skinkekutter', som det vist hedder på pølsevognsslang.Min karriere derimod begynder i dag klokken syv om morgenen i en garage i Kødbyen. Her bor Peter Christiansens pølsevogn, når Peter selv slapper af i rækkehuset i Emdrup nord for København.Der skal vand, benzin og gas på dyret. Og pølsevognen skal selvfølgelig også tankes op med pølser, inden man kan køre ud i virkeligheden. (Foto: Laura Bøge Mortensen (DR))Allerede da jeg ankommer, er min læremester gået i gang med at nusse rundt i vognen, som han i sin tid købte for 60.000 kroner. En ny pølsevogn løber op i 300.000. Så skal der altså sælges nogle pølser, før den er tjent hjem.Jeg bliver sat til at skære pølseenderne. Altså de der små knuder af svinetarm, som hænger og dingler i enden af hver pølse.- Der er masser af pølsemænd, der ikke skærer dem af, men ikke mig. Der skal være styr på detaljerne, siger min nye chef, imens han rutineret viser mig, hvor jeg skal lægge snittet.En 'Karl Stegger i skinkevest'Da jeg har ordnet to pakker med frankfurtere, gælder det dem med bacon. Pølserne i svøb. Du ved, 'Karl Stegger med skinkevest' eller en 'Henning i presenning'.Tilbage til de baconsvøbte vidundere. Også her slår Peter Christiansen mig som en mand, der går op i detaljerne.- Du skal bruge to stykker bacon på en pølse. Nogle pølsemænd vil forsøge at strække et stykke bacon, men det er noget sjusk.Jeg pakker omhyggeligt alle pølserne ind i de tykke stykker bacon. Fedtkanterne skal overlappe, ellers falder baconsvøbet af under stegningen.Om lidt skal de ind i vognen sammen med Peter Christiansen friskhakkede løg, en hel del kakaomælk og store mængder ketchup, sennep og hvad der ellers findes af dyppelse.Inden afgang lurer jeg igen lille genistreg fra min mester.Peter Christiansen hælder en halv pakke salt og en sjat eddike i sit store kogekar. Der hvor pølserne om ikke så længe skal svømme rundt.- Saltet gør, at pølserne bevarer deres smag. Hvis ikke der er salt i vandet, vil det usaltede vand trække saltet ud af pølserne. Og så vil smagen altså ikke være den samme, siger han med stor autoritet.Selv foretrækker han en kogt pølse fremfor en ristet – den smager ganske enkelt af mere.Selve kogningen bliver jeg også klogere på:- Du må aldrig bulderkoge en pølse. Så sprækker den, fortæller Peter Christiansen.- Frys i stedet dine pølser inden brug. Fyld din gryde med vand og sæt det i kog. Når vandet bobler, slukker du for blusset og hælder de frosne pølser i. I det øjeblik pølserne flyder op til overfladen, er de perfekte.Jeg føler allerede, at denne praktik vil mærke mig for livet.Peter undgår altid den værste myldretid, for "folk er syge i hovedet i trafikken", som han siger. Engang var bybilledet fyldt med pølsevogne. Tilbage i 1950 var der omkring 400 steder i Københavns Kommune, hvor man kunne købe sig en pølse. I dag er der lidt over fyrre pølsevogne tilbage. (Foto: Laura Bøge Mortensen (DR))Da vi endelig åbner vognen op på Kultorvet klokken 10.15, er der rimelig stille. Også selvom det er først på måneden.- Du kan prøve at tage tøjet af. Måske vil det lokke kunder til, siger Peter med et listigt grin.Selv har han engang betjent en nøgen kvinde, der kun var iført rulleskøjter, da hun bestilte en hotdog.- Jeg undrer mig stadig over, hvor hun gemte pengene, siger han.Dagens første kundeEngang var det big business at være pølsemand. Der var vogne på hvert et hjørne i de store byer og kunderne kunne stå i kø. En vogn med en god beliggenhed kunne omsætte for millioner på et år. Sådan er det ikke længere.Pølsevognen - 100 årDen 4. marts 2020 er det 100 år siden, at den første dansker fik tilladelse til at sælge varme pølser på åben gade.Manden bag ideen hed Charles Svendsen Stevns. Han var egentlig en populær musiker og spillede til flere royale begivenheder.Den 18. januar 1921 startede pølsesalget. Seks simple pølsevogne blev sendt på gaderne i København.En pølse med sennep kostede 25 øre dengang. Gennemsnitstimelønnen for en ufaglært arbejder lå på to kroner. (Kilde: 'Café Fodkold' af Allan Mylius Thomsen.)Her hvor Peter og jeg står på Kultorvet, kan man både få chinabox, burger og 7-Eleven-fastfood inden for en radius på 100 meter, og i modsætning til alle andre steder har pølsevognen ikke rigtig fulgt med tiden. Der er ingen vegetariske eller veganske alternativer. Ingen økologi eller nye friske tiltag, altså lige bortset fra at man kan betale med Mobile Pay.Peter mener heller ikke, det er værd at prøve.- Flere produkter betyder mere spild. Selv bøfsandwich går ikke. Tager jeg tre bøffer med om morgenen, kan jeg spise én og kyle de andre af helvedes til.Klokken 10.30 kommer den første kunde sejlende. Det er en polsk håndværker. Han ligner én, der har søbet to døgn i en lage af vodka. Peter må bede den snøvlende mand om at pege på 'stavepladen', som han har døbt pølsevognens menukort.Polakkens forfrosne finger lander på den røde pølse. Normalt går håndværkere efter de tungere varer, fortæller Peter. Frankfurter, medister eller dem i svøb. De røde pølser bliver enten fortæret af små børn eller lidt ældre mænd og damer. Hotdogs er for de unge.Den næste time begynder kunderne langsomt at komme til truget. Det er en meget alsidig skare. En hjemløs, en forretningsmand, en fyr med tatoveringer i ansigtet, en mor med en datter i klapvogn og en nordmand med tophue og massiv øl-ånde, der vist kommer direkte fra taxfree-shoppen på Oslobåden.Genialiteten ligger i detaljenUnder de første bestillinger lurer jeg lidt på Peter, men nu er tiden inde til, at jeg selv prøver kræfter med en ristet hotdog. Igen lister jeg et par uundværlige tricks ud af ham."Det er ikke pølsen, men sovsen man bliver tyk af." Denne frase har Peter Christiansen efterhånden fortalt en hel del gange. (Foto: Andreas Hagemann  Bro)Jeg gør mig umage med at lægge 'det perfekte snit' i hotdog-brødet. Det skal være dybt nok til, at der er plads nok til pølse og dressing, men endelig ikke for dybt, for så vil hotdoggen falde fra hinanden. (Foto: Andreas Hagemann  Bro)Min første ristede hotdog. Eller "brændt pølle med tæppe og hele farveladen", som nogen kalder den. (Foto: Andreas Hagemann  Bro)1 / 3"Det er ikke pølsen, men sovsen man bliver tyk af." Denne frase har Peter Christiansen efterhånden fortalt en hel del gange. (Foto: Andreas Hagemann  Bro)1 / 3Jeg gør mig umage med at lægge 'det perfekte snit' i hotdog-brødet. Det skal være dybt nok til, at der er plads nok til pølse og dressing, men endelig ikke for dybt, for så vil hotdoggen falde fra hinanden. (Foto: Andreas Hagemann  Bro)2 / 3Min første ristede hotdog. Eller "brændt pølle med tæppe og hele farveladen", som nogen kalder den. (Foto: Andreas Hagemann  Bro)3 / 3- Når det gælder en ristet hotdog, skal pølsens ender pege op i luften, ellers ryger dressingen af. Pas også på med løgene. De falder bare ned på jorden og gør hotdoggen endnu mere besværlig at få indenbords, end hvad godt er, forklarer han mig venligt.Mit første forsøg går okay. Det kræver det rette tryk at dosere ketchuppen, og jeg skal lige vænne mig til at håndtere brødet i den ene hånd og pølsetang i den anden. Peter er meget tålmodig.Lidt efter er det tid til at prøve kræfter med den franske hotdog. Eller hapsdoggen som DSB kaldte den, da de lancerede den i 1980.Umiddelbart lyder det jo ikke som raketvidenskab at tilberede sådan en fætter, men genialiteten ligger i detaljen, forklarer Peter mig. Kunsten ved en god fransk hotdog er nemlig fordeling af dressingen.- Du skal klemme sammen midt på brødet, når du hælder dressingen i. Ellers løber det hele ned i bunden med det samme. Tænk på tyngdekraften.Jeg kopierer Peters håndfaste tag om det franske hotdogbrød. Så hælder jeg en ordentlig klat fransk dressing ned i hullet. (Jeg ved af erfaring, at en hotdog med for lidt dressing jo er noget, som fanden har skabt.)- Hvis ikke den franske hotdogs var blevet opfundet, så ville det se sort ud for os pølsemænd, mener Peter Christiansen. (Foto: Andreas Hagemann  Bro)Det er tydeligt, at mit klem om brødet sikrer, at dressingen ikke løber alt for langt ned. Så kommer pølsen i. På toppen skal der også dressing på pølsen, mener Peter Christiansen. Det bliver til en del ekstra dressing på årsbasis, men det er god stil over for kunderne.Den himmelske smag - hvad er hemmeligheden?Det er blevet eftermiddag. Frokostgæsterne er forsvundet. Fra nu af går det stille og roligt med salget indtil lukketid ved 18.30-tiden. Jeg spørger Peter, hvad man laver, når der er ro på.- Jeg hører P4, læser lidt, men det er jo ikke alle blade, der lige går an at læse, siger han med et fjoget grin.Og hvad så når du skal tisse?- Så beder jeg en stamkunde om at holde øje, imens jeg går hen til en af de lokale cafeer eller restauranter.En pølsevogn er sirligt indrettet, og der er ikke det mindste spildplads. Under pølsepladen og pølsebrødsvarmeren er der plads til et par Cocio-flasker. Visse kunder foretrækker dem nemlig lune. (Foto: Andreas Hagemann  Bro)Selvom kunderne ikke står i kø, virker det ikke til, at der er meget tid til fordybelse. Pølserne skal vendes, og vognen skal holdes ren. Peter arbejder alle ugens dage på nær søndag, og selvom hans vogn kan løbe rundt, er det ikke en guldrandet forretning. Pølsemand er noget man skal være, fordi man kan lide friheden.Jeg er ikke sikker på, jeg ville nyde al den frihed. Mine tæer er i hvert fald kolde, og min blok er fyldt op med noter fra en ret så anderledes dag. Desuden skal Peter gå tidligt, fordi han skal til badminton. Heldigvis synes han, at jeg har bestået praktikken.Inden jeg krammer min læremester farvel, er der en vigtig information, jeg mangler at vride ud af ham. Smagen. Hvorfor smager pølser fra pølsevognene bare så meget bedre end dem, man laver derhjemme?- For det første er der pølserne. Det er kvalitetspølser med meget kød i, som jeg betaler meget for i indkøb. Men det afgørende er duften. En hel vogn udsender bare en helt særligt duft, og den betyder meget for, hvordan du oplever pølsen, siger Peter Christiansen og uddyber.- Der er ingen tvivl om, at det er duften af pølser, som tiltrækker folk. 50 procent af mine kunder kommer, fordi de lokkes herhen af duften. Derfor er beliggenheden uhyre vigtig. Vognen skal stå der, hvor folk passerer. Ellers kan du godt glemme det.Peter taler af erfaring. Der er efterhånden ikke sted i København, han ikke har stået, og han kan fortælle grumme historier om pølsemænd, der har fået flyttet deres stadeplads af Københavns Kommune, og som følge har mistet 40 procent i omsætning. Beliggenhed er alt. Selv drømmer han om at stå inde ved storkespringvandet. For selvom Kultorvet er okay, så er der immervæk flere mennesker helt inde på Strøget.Jeg krydser mine kolde pølsefingre for, at det lykkes for ham. Det fortjener han, det søde, lumre menneske.Har du fået lyst til pølser? Her kommer tre geniale retter...
Sikkerhedsproblemerne på de svenske atomkraftværker er så store, at alle reaktorer bør slukkes, mener Greenpeace ifølge Svenska Dagbladet.Problemerne beskrives i en rapport om sikkerheden på de svenske atomkraftværker, der offentliggøres i dag. En af forfatterne bag rapporten siger til avisen, at risikoen for en alvorlig ulykke er "overhængende".- Vi slår hul på myten om den sikre svenske kernekraft. Svenske atomkraftværker er gamle, har store sikkerhedsproblemer, der mangler personale og kompetencer og der sker mange uheld, siger Rolf Lindahl til Svenska Dagbladet.Gamle og belastedeGreenpeace har fået udenlandske videnskabsfolk til at se på de stresstest, der er lavet af de tre svenske værker, Ringhals, Forsmark og Oskarshamn, efter ulykken på Fukushima i Japan i marts 2011.Værkerne er alle bygget i 70'erne og 80'erne, og analyserne viser, at ingen af vil kunne modstå større naturkatastrofer som jordrystelser og oversvømmelser, og at de heller ikke er sikrede nok mod terroristangreb.Greenpeace mener, at ejerne af værkerne prioriterer økonomi frem for sikkerhed, når de forsøger at få de gamle værker til at præstere mere.Mistanke om inhabilitetEndvidere kritiserer rapporten, at ikke alle uheld og afvigelser bliver indrapporteret. Den påpeger, at en af årsagerne kan være, at 10 ud af 14 inspektører ansat i den svenske strålingssikkerhedsmyndighed tidligere har været ansat i atomkraftindustrien.- Det gør at man bliver i tvivl om loyaliteten, siger Rolf Lindahl fra Greenpeace.Vattenfall, der ejer atomkraftværkerne, afviser kritikken i et brev til Svenska Dagbladet og siger, at der ikke er grund til uro.
Først røg Jyske Lov tilbage til Danmark. Nu ser det til gengæld ud til, at et af Danmarks største nationalklenodier, Holger Danske, må turen over Sundet.Ifølge forskerne på Nationalmuseet i Stockholm, er Holger Danske nemlig slet ikke dansk. Billedhuggeren bag statuen - Hans Pedersen-Dan - var svensker, og når bronzestatuen endvidere er skabt ud af svensk kobber og tin, er det kun rimeligt, at den kommer tilbage til Sverige, mener forskningsenheden.Skal skifte navn til Holger SvenskeDet kan dog tage længere tid at få sat en udvekslingsaftale i stand, da en tilbagelevering af Holger Danske er et regeringsspørgsmål og ikke op til museumsforskere alene. Forskerne forlanger derfor - som en start - at Holger Danske skifter navn til Holger Svenske med det samme.Ifølge Inge Adriansen, der er ekspert i national symbolik og museumsinspektør ved Museum Sønderjylland, er den potentielle udlevering en alvorlig sag.- Holger Danske er jo en dansk nationalhelt og er blevet meget flittigt brugt gennem det 18. og 19. århundrede som billede på den ukuelige danske folkeånd. Så det er absolut en alvorlig sag, siger hun til DR Kultur.Skal DRs koncertsal også afleveres?Kulturminister Per Stig Møller siger, at han vil overveje anmodningen fra svenskerne, men det kan få store konsekvenser for andre af Danmarks udenlandske kunstskatte, mener han.- Vi skal selvfølgelig overveje det, men så skal vi også overveje at aflevere Giacomettis Maren i Holstebro tilbage, og vi skal også overveje at levere Salys Frederik den Femtes rytterstatue på Amalienborg tilbage til Frankrig. Og DRs koncertsal er jo lavet af en nulevende fremragende arkitekt, så hvis vi kan rulle den derned, kan det være, at Frankrig vil overtage den. Det vil også hjælpe på DRs økonomi, siger han til DR Kultur."Det er hævn fra svenskerne"Formand for Dansk Folkeparti, Pia Kjærsgaard, afviser blankt at skulle levere Holger Danske tilbage til svenskerne og lade nationalklenodiet skifte navn til Holger Svenske.Dansk Folkepartis Søren Espersen har ellers for nylig udtalt til DR Kultur, at Danmark bør være et foregangsland, når det gælder udlevering af andre landes kunstskatte. Men Pia Kjærsgaard mener, at der i Holger Danskes tilfælde er tale om hævn fra svenskernes side.- Der er ingen tvivl om, at det er hævn. Nu har vi fået Jyske Lov tilbage, og i Dansk Folkeparti har vi i årevis krævet andre svenske ting tilbage til Danmark som Dronning Margrethe den Førstes brudekjole. Det er de blevet sure over, og så er de begyndt at undersøge det her, og kræver altså nu, at Holger Danske skal hedde Holger Svenske. Jamen det dur jo slet ikke, siger hun til DR Kultur.- Holger Danske er symbolet på Danmark.Ifølge Pia Kjærsgaard er Holger Danske et uvurderligt symbol for Danmark.- Der er flere, der er begyndt at kalde den lille treårige Holger for Holger Danske, netop fordi han er så sej. Og det er Holger Danske. Han er symbolet på Danmark. Det er udholdenhed, det er nationalitet, og det er at stå vakt om Danmark, og der har svenskerne intet at skulle foretage sig overhovedet, siger hun.Hvornår Holger Danske eller Svenske flytter over sundet er endnu uvist.
Pølsemix.Nogen kalder den Jyllands nationalret. Andre kalder den tømmermændsretten over alle tømmermændsretter.For dem, der skulle være i tvivl, er pølsemix en blanding af stegte pølser, pomfritter, karryketchup og hakkede løg. Desuden siges det, at de fleste grillbarer nord fra Randers serverer den med syltede agurker på toppen.En af pølsemixens dedikerede fans er youtuberen Dennis Okkerstrøm fra Holstebro. Dennis Okkerstrøm er ret vild med grillmad, og på YouTube-kanalen 'Jøjs kanal' kan man se ham drage land og rige rundt for at anmelde en stribe grillbarer.Pølsemix spiser han mindst en gang om måneden, og han er ikke et øjeblik i tvivl om, hvorfor den smager så vidunderligt.- Den er jo bare alt det gode fra en grillbar, som er mixet sammen i en stor portion. Vi har de salte pølser og de sprøde pomfritter, den søde ketchup og stærke løg. Så kan man jo ikke bede om mere vel?Det vidste du (nok) ikke om pølsemixPølsemix skulle efter sigende være opfundet i 1983 på grillbaren 'Drop Inn' i Assens af fynboen Jesper Olsen.Retten minder om den tyske 'wurstmix' eller bare den tyske 'currywurst', som også indeholder karry ketchup.Ifølge manden bag Zirkus Nemo, Søren Østergaard, er Smadremandens livret 'pølsemix fra grillen i Otterup'.Drop de røde pølserDet er bestemt ikke ligegyldigt, hvordan en omgang pølsemix tilberedes, mener Dennis Okkerstrøm.- Pølserne skal være brune. Røde pølser er no go. Og så skal der salt på pomfritterne. Ellers falder det helt til jorden, for så matcher de ikke den salte pølse.For Dennis Okkerstrøm er pølser bare noget helt særligt.- Pølser er Guds gave til manden. Bagefter kommer burgeren eller bøfsandwichen, og kan vi tale om kvinder, griner han.Dennis Okkerstrøm Nielsen blev landskendt, da han vandt DM i Hot Dog-spisning. Efterfølgende er han blevet et ikon på YouTube, hvor flere af hans videoer, 'Tour de Grillbar', hvor han spiser grillmad, har over 250.000 visninger. Foto: Morten Stricker (Foto: Morten Stricker © Morten Stricker)Men på trods af den store kærlighed til pølser ser Dennis Okkerstrøm ikke noget problem i, at pølsestykkerne får en omgang i frituren sammen med pomfritterne. Dog skal fordelingen af pølser og pomfritter være balanceret.- Jeg har oplevet grillbarer, hvor fordelingen er kørt helt af sporet. Så får man serveret ni tiendedele pomfritter og én tiendedel pølser. Det går slet slet ikke.Dennis Okkerstrøm foretrækker en tredjedel pølser og to tredjedele pomfritter for at opnå den perfekte balance.Pølserne SKAL i frituren - ellers får man hug.Jesper Ladegaard Græm, kok.Ingen fine fornemmelserHan er ikke den eneste, der mener, at pølsemixens pølser går godt i frituren.Kokken Jesper Ladegaard Græm, der driver gourmetgrillen Rasses Skovpølser i Skanderborg, havde engang store ambitioner i forhold til pølserne.- Jeg er kok, og jeg tænkte, at når vi nu bruger kvalitetspølser, så var det synd at hælde dem i frituren. Så jeg stegte dem på panden sammen med lidt frisk timian, men det gik bare slet ikke. Det holdt en uge. Vi fik så mange klager. Så pølserne SKAL i frituren - ellers får man hug.Der findes grillbarer, der hælder ristede løg på pølsemixen. Men det er der ingen grund til, mener kok og grillbarsforpagter Jesper Ladegaard Græm. 
- Pomfritterne er jo i forvejen det sprøde element, så ristede løg gør ingenting for smagsoplevelsen. (Foto: Jesper Ladegaard Græm © Rasses Skovpølser)Den hurtige omgang i frituren medvirker da også til, at man kan være stensikker på, at pølserne er blevet ordentlig opvarmede. Og det er måske meget godt taget i betragtning af, at pølserne meget ofte vil være lavet på gårsdagens rester, fortæller Jesper Ladegaard Græm.- Hos os bruger vi friske pølser, men jeg vil gerne vove den påstand, at man på halvfems procent af alle grillbarer i Danmark bruger restpølser i pølsemix. Ofte kan man se, at de hos grillbarerne har skåret pølserne ud i forvejen. Og hvis man så finder flere forskellige typer af pølser i sin pølsemix med en tyk stegeskorpe, ja, så er man ikke i tvivl, siger Jesper Ladegaard Græm.Det er dog ikke noget, man skal være bekymret for.- Hygiejnisk set er det jo intet problem, hvis grillbaren ellers ved, hvordan de håndterer kødet. Smagsmæssigt gør det heller ikke noget. Pølsemixen bliver jo banket til med karryketcup, så det er jo ikke de dybe smagsnuancer i pølserne, man skal gå efter, siger han.Det perfekte tømmermændsmadSelvom Jesper Ladegaard Græm ikke har lavet præcis statistik over, hvornår der bliver solgt flest pølsemix, er han ikke i tvivl.- Pølsemix er noget, vi sælger søndag efter klokken 14. Inden da er det stjerneskud, der sælger, men klokken to vælter det ind med bestillinger på pølsemix. Det er som regel mændene, der ringer og bestiller, og kvinderne, der henter. Hvis mændene er meget sløje, er det også kvinderne, der foretager opkaldet, fortæller han med et grin:- Så siger de i telefonen, at deres mænd ikke har det særlig godt og virkelig har brug for pølsemix. Nogen gange ligger han nærmest ligefrem syg derhjemme, forklarer de.Og så er der kun én ting at gøre, mener Jesper Ladegaard Græm. For tømmermændsmad er nu engang bedst, når det er rigtig fedtet, og derfor skal en rigtig pølsemix virkelig 'snaskes til', som han siger.- Tager man den med hjem, så skal det være sådan, at der er ulækkert meget karryketchup på, når man åbner låget, siger han begejstret.Ejer du ikke en grillbar, men har du stadig lyst til pølser? Her får du opskriften på den gode gammeldags svensk pølseret.
102 millioner abonnenter vil til næste år skulle lede længe efter nye videoer fra den største youtuber af dem alle.30-årige Felix Kjellberg, som du nok kender under navnet PewDiePie, har nemlig bebudet, at han vil holde pause fra videoplatformen.Det har svenskeren offentliggjort i en video... På YouTube.PewDiePiePewDiePie - eller Felix Arvid Ulf Kjellberg, som han rigtigt hedder - er født 24. oktober 1989 i Gøteborg, Sverige.Blev verdens største youtuber i 2013, men blev i 2019 overhalet af det indiske musik- og filmselskab T-Series. Han er dog stadig den største individuelle youtuber i verden.Bor i dag i Brighton, Storbritannien, sammen med sin kone - den italienske internetpersonlighed og modedesigner Marzia Bisognin. De blev gift i august 2019 efter at have datet i otte år.- Jeg tager en pause fra YouTube næste år. Jeg vil sige på det forhånd, fordi jeg allerede har besluttet det, siger PewDiePie i videoen, inden han kommer ind på årsagen til den selvvalgte pause.- Jeg er træt. Jeg føler mig meget træt. Jeg ved ikke, om I kan fornemme det. Nu ved du, at jeg tidligt næste år vil være væk i et stykke tid. Jeg forklarer det senere, men jeg ville lige give et heads up, forklarer PewDiePie i videoen.Hvis du er en af de 102 millioner, der følger med i PewDiePies liv, kommer svenskerens YouTube-pause måske ikke som den helt store overraskelse.Tilbage i august hintede han nemlig, at han ville tage en pause fra selvsamme medie, der gjorde ham til en global internetsensation.- Jeg tror, det vil være godt for mig med en pause på et tidspunkt. Det ville være lækkert ikke at have YouTube på hjernen for første gang i ti år, udtalte PewDiePie dengang ifølge The Independent.24 milliarder visninger siden 2010Siden 2010 er PewDiePie gået fra helt ukendt til YouTubes allerstørste stjerne.Faktisk har hans YouTube-kanal generet hele 24 milliarder visninger siden 2010, skriver The Independent.Visningerne har han for det meste fået ved en blanding af at være sjov og filme sig selv, mens han gamer.PewDiePie aka. Felix Kjellberg er så stor en YouTube-stjerne, at han kan grine hele vejen hen til banken. Ifølge svenskeren selv er han god for mindst 20 millioner dollar - omkring 130 millioner danske kroner. (Foto: Matt Winkelmeyer © 2015 Matt Winkelmeyer)Men den 30-årige svensker har også haft sin del af skandaler og kontroverser, som har været med til at gøre ham til én af internettets mest omdiskuterede personligheder.I begyndelsen af 2017 kom PewDiePie i unåde hos alverdens internetbrugere, da Wall Street Journal udgav en artikel, der viste, hvordan PewDiePie i ni videoer havde lavet jokes om jøder og anvendt nazistiske symboler.Læs også:17 gange Danmarks befolkning: Nu har verdens største youtuber rundet 100 millioner følgereDet fik blandt andet Disneys Maker Studio, som er et netværk af YouTube-stjerner, til at klippe alle tråde til PewDiePie.Han er dog stadig den største enkeltperson på YouTube, men tidligere i år blev han overhalet af det indiske musik- og filmselskab T-Series, når det handler om at have den største YouTube-kanal. T-series har i skrivende stund 121 millioner abonnenter.
De to ofre for et dobbeltdrab i Herlev ved København tirsdag eftermiddag er identificeret. Der er tale om svenske mænd på 21 og 23 år, oplyser politiet.Mændene blev skudt mindst ti gange med flere våben - formentlig både med pistol og automatriffel.Forbrydelsen skete i Sennepshaven i Herlev. Gerningsmændene flygtede i en sølvgrå Audi S4, der senere blev fundet på Skodsborgvej i Nærum, hvor gerningsmændene uden held havde forsøgt at brænde den af.Læs også:To dræbte i Herlev: Svensk politi hjælper med at identificere skudofrePolitiet ønsker ikke at udtale sig nærmere om de dræbtes identitet af hensyn til efterforskningen.Den svenske avis Expressen har tidligere oplyst, at den 23-årige dræbte skulle være et ledende medlem af banden "Shottaz" fra Rinkeby ved Stockholm. Den anden skulle ifølge avisen stamme fra Tensta, som ligeledes ligger ved den svenske hovedstad.Danske betjente forsøger at opklare sagen i samarbejde med svenske kolleger.- Efterforskningen er meget omfattende og involverer en række danske politikredse og svensk politi, siger politiinspektør Flemming Madsen fra Københavns Vestegns Politi./ritzau/
Et rygeforbud på restauranter og på arbejdspladser, som Sverige indførte for fem år siden, er en stor succes. Svenskernes helbred er blevet bedre, flere går på restaurant og alle er tilfredse, også rygerne.Det viser en ny undersøgelse, som det svenske Folkhälsoinstituttet har foretaget.- Intet andet har gjort så meget for folkesundheden som rygeforbuddet, siger Mathias Jansson, der står for undersøgelsen.Flere i restaurationsbranchenDen svenske restaurationsbranche frygtede, at rygeforbuddet ville tage livet af mange kroer, barer og restauranter. Men det er ikke sket. Slet ikke.Tværtimod er der blevet ansat flere i restaurationsbranchen, og der er kommet flere kunder til.Den svenske undersøgelser viser, at både gæster og personale på restauranterne har fået det bedre.Desuden er der generelt konstateret færre tilfælde af hjerteproblemer efter rygeforbuddet, som blev indført den 1. juni 2005.Færre svenskere rygereIfølge den svenske Socialstyrelsen er der konstateret 15 procent færre hjertetilfælde, siden rygeforbuddet blev indført.Rygeforbuddet har også ført til, at færre svenskere ryger. I 2006, året efter forbuddet blev indført, havde 150.000 svensker droppet smøgerne. Og svenskerne er endda det land i Europa, der har færrest rygere.I fjor røg 13 procent af de svenske kvinder dagligt, mens 11 procent af mændene røg.
I 2013 vandt hun Eurovision Song Contest som en del af sangskriverholdet bag nummeret 'Only Teardrops' fremført af Emmelie de Forest.Men i år har danske Lise Cabble lånt sine evner ud til vores svenske naboer og står bag ét af de numre, der skal kæmpe om sejren i det svenske Melodi Grand Prix.Nummeret 'Chasing Rivers' skal fremføres af sangeren Nano Omar, der sidste år blev nummer to i den svenske finale.60-årige Lise Cabble er herhjemme et særdeles velkendt navn i Grand Prix-kredse. Hun har nemlig stået bag flere danske Grand Prix-klassikere og har sågar vundet Dansk Melodi Grand Prix hele tre gange.Hør 'Only Teardrops' her, mens du læser videre.Emmelie de ForestOnly Teardrops0:00Første gang var i 1995 med Aud Wilkens 'Fra Mols til Skagen', og i 2011 stod hun bag Grand Prix-vinderen 'New Tomorrow' fremført af gruppen A Friend in London.I 2013 nåede succesen så nye højder, da Emmelie de Forest og nummeret 'Only Teardrops' vandt det europæiske Melodi Grand Prix – Danmarks tredje sejr i den traditionsrige konkurrence.Læs også:For fem år siden skrev Cutfather en popsang - nu har den vundet børnenes Melodi Grand Prix for PolenUdover Lise Cabble er 'Chasing Rivers' skrevet af svenske Thomas G:son, som blandt andet har skrevet sangen 'Euphoria', der vandt Eurovision Song Contest 2012, samt ægteparret Linnea og Joy Deb, der var med til at skrive sangen 'Heroes', der i 2015 løb med sejren i den internationale sangdyst.Tidligere i år fortalte Lise Cabble til dr.dk, hvordan hun skriver sine Grand Prix-sange. Se eller gense videoen herunder.International 'one hit wonder' er også medI Sverige er de svært glade for Melodi Grand Prix, og konkurrencen har status som noget nær en folkefest hos vores naboer mod nord.Det afspejler sig også i den svenske sangkonkurrence, der kan prale med et deltagerfeltet på hele 28 sange, der gennem i alt seks tv-shows skal kæmpe om sejren.Læs også:Du ser dem ikke i tv - men de er de rigtige stjerner i Grand Prix'etPå listen over årets deltagere finder man blandt andre også sangeren Mohombi, der i 2011 hittede stort verden over med ørehængeren 'Bumpy Ride', samt gruppen Arvingarna, som bedst kan betegnes som Sveriges svar på Kandis.Melodifestivalen 2019 skydes i gang den 2. februar, og du kan se hele startfeltet her.Vinderen skal repræsentere Sverige ved næste års Eurovision Song Contest, som denne gang bliver afholdt i Tel Aviv i Israel.Herhjemme finder vi vores danske Grand Prix-håb den 23. februar, når årets Dansk Melodi Grand Prix løber af stablen i Herning.
Døgninstitution, opholdsted, kostskole eller behandlingshjem.Rigtigt mange børn ender på institution, hvis de bliver tvangsfjernet.Men i Herning har man de seneste par år forsøgt at ændre den måde, man håndterer børnenes sager på, når det kommer til tvangsfjernelser og anbringelser. Det har man gjort ved at implementere det såkaldte Sverigesprogram i tre af kommunens 19 skoledistrikter.Sverigesprogrammet, som er inspireret af børne- og ungeforvaltningen i den svenske kommune Borås, går ud på, at socialrådgiverne skal have færre sager, en tættere kontakt til familierne og bruge mere krudt på at sikre, at børnene bliver polstret til et godt voksenliv.Læs også:Kommuner bryder loven i mange sager om anbringelse af børnInstitutioner skal ikke være løsningenMen projektet gør også op med ideen om institutionsophold som en permanent løsning på barnets problemer. Konsulent i Herning kommune Stinne Højer Mathiasen fortæller hvorfor:FAKTA Her er hovedpunkterne i SverigesprogrammetSocialrådgiverne får færre sager og dermed mere tid til den enkelte familieHyppigere opfølgning end hvad loven ellers efterspørger og flere børnesamtalerÆndret fordeling af anbragte: Flere i familiepleje og slægts-/netværkspleje og færre på institution- Det man kan se, det er at man i Danmark har haft et mønster, hvor vi i meget høj grad har brugt institutioner og placeret børn og unge der langvarigt, siger hun til DR Nyheder og fortsætter:- Det kan selvfølgelig være fornuftigt i nogle situationer, men det vi også kan se er, at der ikke er noget, der tyder på at langvarige institutionsophold nødvendigvis giver gode resultater.Læs også:Socialt belastede familier får mere overskud med kun en sagsbehandlerI stedet skal institutioner bruges som en midlertidig løsning, og betragtes mere som et ophold på sygehus, end som en endelig løsning for barnet. I stedet for bliver der lagt vægt på at placere barnet i pleje i dets tætte netværk, enten hos familiemedlemmer eller venner af familien.Næsten halvvejsProjektet har været i gang i to år, og selvom en officiel midtvejsevaluering stadig er ved at blive udarbejdet, så ser det lovende ud, mener Stinne Højer Mathiasen.- Vi overvåger projektet både kvalitativt og kvantitativt, og det vi kan se på nuværende tidspunkt, hvor vi har været i gang i to år, er, at tendenserne er positive.At sagsbehandlerne i Herning kommune har færre sager at behandle betyder, at børneforvaltningens medarbejdere ikke alene får mere tid til sagerne, men også en tættere kontakt og bedre kendskab til børnene og deres familier.Læs også:FAKTA Anbringelse eller tvangsadoption: Sådan er reglerne i dag- Vores rådgivere fortæller, at de har fået tid til at lave bedre undersøgelser og tættere opfølgning. De er gået fra at være brandmænd til at være socialrådgivere, siger Stinne Højer Mathiasen.Kan være pengene værdIfølge Det Nationale Institut for Kommunernes og Regionernes Analyse (KORA) er der god grund til at tro, at det kan betale sig at indføre den type sagsbehandling, som indgår i den svenske model. Det siger seniorprojektleder Hanne Søndergaard Pedersen.- Mange indsatser kan være meget dyre, særligt når det kommer til langvarige institutionsophold. Men hvis man kan lave en mere målrettet indsats og planlægning, så er der stort økonomisk potentiale, siger hun til DR Nyheder.Læs også:Anbragte børn har gavn af ekstra sundhedstjek- Sagsbehandlerne har mulighed for at dykke ned i deres sager og planlægge - ikke bare, når det brænder på, men før det når dertil, siger hun, og tilføjer, at Sverigesprogrammets evaluering ikke er nået dertil, hvor man kan drage nogle konklusioner om hvorvidt det er tilfældet i Herning.Andre kommuner følger i de svenske fodsporFlere kommuner har vist interesse for at følge i fodsporene på Herning og kaste sig ud i Sverigesprogrammet.Det tæller blandt andet Nyborg, Kolding og ikke mindst Københavns Kommune, som for kort tid siden har fået grønt lyst til at afprøve programmet i kommunen.I aften kan du se andet afsnit af reportageserien 'Børneadvokaten', hvor advokaten Gry Rambusch følger den 16-årige Mia, som er blevet flyttet 16 gange, siden hun blev tvangsfjernet som baby. Du kan møde Mia og børneadvokaten Gry klokken 20.45 på DR1.
De fire mænd, der i Marokko er dømt til døden for drab på danske Louisa Vesterager Jespersen og norske Maren Ueland, anker deres dødsdomme, oplyser deres advokat, Hafida Maksaoui, til norske medier, herunder NRK.Det er kun cirka en uge siden, at en appeldomstol i Marokko stadfæstede dødsdommene til tre hovedgerningsmænd bag drabene - her blev yderligere en person idømt dødsstraf.© ScanpixSagen kort Den 24-årige danske kvinde Louisa Vesterager Jespersen og hendes 28-årige norske veninde, Maren Ueland, blev fundet døde 17. december i et øde bjergområde nær landsbyen Imlil, cirka en times kørsel syd fra Marrakesh.De var på julerejse i Marokko og havde de foregående dage været på vandretur i Atlasbjergene, hvor de camperede.Marokkanske myndigheder har efterforsket dobbeltdrabet som en terrorhandling, og i alt har 24 personer været tiltalt i sagen.Anken betyder, at sagen nu ifølge de norske medier tages op i Marokkos højeste retsindstans, men det kan angiveligt tage flere måneder, inden Højesteret får taget endeligt stilling til anken.De tre mænd, den 33-årige Rachid Afatti (tv.), den 27-årige Younes Ouaziyad og manden, der menes at være leder af gruppen, den 25-årige gadesælger Abdessamad Ejjoud (th.), der alle tre idømt dødsstraf. (Foto: -)Læs også:Terrorsag i Marokko: Mænd dømt til døden24-årige Louisa Vesterager Jespersen og 28-årige Maren Ueland blev dræbt i Atlas-bjergene i december sidste år, da de var på vandretur i området.De blev slået ihjel med kniv og efterfølgende halshugget, mens det hele blev optaget på video af de hovedmistænkte i sagen. I en video, der senere blev offentliggjort, sværgede de dømte mænd troskab til Islamisk Stat, og sagen anses da også for at være en terrorsag.I alt 24 mænd har været tiltalt i sagen. Ved en lavere retsinstans blev 20 af de tiltalte i juli idømt fængselsstraffe på mellem 5 og 30 års fængsel.
Alle gravide i Danmark bliver i dag anbefalet at få fødslen sat i gang, så de har født, inden de går to uger over termin.Men nu vil danske fødselslæger nedsætte en arbejdsgruppe, der skal se på, om gravide kvinder i stedet skal anbefales en igangsættelse, ligeså snart de er gået en uge over termin.Det har fødselslægerne netop besluttet på et møde.Den viden, vi har nu, synes vi peger i retning af, at vi skal ændre på vores vejledning.Hanne Brix Westergaard, overlæge- Den viden, vi har nu, synes vi peger i retning af, at vi skal ændre på vores vejledning.Sådan lyder det fra overlæge Hanne Brix Westergaard, der er formand for de danske fødselslægers forening - Dansk Selskab for Obstetrik og Gynækologi. Det er dem, der står bag de nationale anbefalinger, som danske fødegange følger.Hun henviser blandt andet til et svensk studie, der sidste år blev afbrudt, fordi seks børn døde, efter deres mor var gået en uge eller mere over termin.Svenske fødegange har allerede ændret praksisI Sverige er anbefalingerne på flere fødeafdelinger allerede blevet ændret, så de fødende bliver anbefalet en igangsættelse en uge over termin.Danske gravide bliver overvåget mere intensivt end kvinderne i det svenske studie - alligevel mener Hanne Brix Westergaard, at erfaringerne fra det svenske studie er vigtige.Læs også:Svensk studie stoppet: Seks babyer døde- Desværre er det sådan, at jo længere tid, fosteret bliver i mors mave, jo større er risikoen for, at der sker det noget, siger Hanne Brix Westergaard og understreger, at både læger og jordemødre bør indgå i den arbejdsgruppe, der skal se på, om anbefalingerne skal laves om.Arbejdsgruppen vil både gennemgå det svenske studie og anden forskning på området, forklarer hun.Fakta om det svenske studieEn graviditet er sat til at vare i 40 uger.Svenske forskere ville undersøge, hvad det betød at vente med at sætte fødsler i gang til efter to uger over termin.En gruppe gravide kom i en gruppe, hvor man satte dem i gang, når de var cirka en uge over termin.En anden gruppe kvinder kom i en gruppe, hvor man lod dem gå til omkring to uger efter termin.I den sidstnævnte gruppe døde fem børn i deres mors maver og et barn kort efter fødslen, hvilket fik forskerne til at stoppe forsøget.Forskerne har derefter anbefalet, at man igangsætter gravide en uge efter termin.I studiet blev langt fra alle kvinder fulgt med fx scanninger, som man gør i Danmark, når man stadig er gravid en uge eller mere efter termin.Da studiet blev afbrudt havde 2760 kvinder været med - målet var omkring 10.000 kvinder.Kilde: British Medical JournalDer er meget få døde børn i Danmark i forhold til andre landeI Danmark blev der i 2018 født mere end 62.000 børn - 12 børn døde i deres mors mave, efter de var gået en uge eller mere over termin, viser tal fra Sundhedsdatastyrelsen.Professor og overlæge på Rigshospitalet Øjvind Lidegaard understreger, at der i Danmark i forhold til andre lande netop dør meget få børn i mors mave.Han mener dog, at endnu flere dødsfald vil kunne undgås, hvis man netop sætter tidligere i gang.Der er ingen tvivl om, at det vil forebygge yderligere dødsfald.Øjvind Lidegaard, professor og overlæge- Der er ingen tvivl om, at det vil forebygge yderligere dødsfald. Risikoen for at dø som foster, inden man bliver født, stiger markant efter terminen, siger han.Forskere: Tidligere igangsættelser er ikke vejen fremDet er omkring 20 procent af alle gravide, der ikke har født, når de er gået en uge over termin. I Danmark bliver cirka 15.000 gravide hvert år sat i gang med deres fødsel - og hvis retningslinjerne bliver ændret, vil det tal stige med cirka 4500 kvinder.Man kan sætte en fødsel i gang på flere måder - blandt andet med medicin, der giver veer. Og en igangsættelse kan have bivirkninger for både mor og barn, mener to forskere fra Aarhus Universitet.De mener ikke, at nye anbefalinger om tidligere igangsættelse er den rigtige vej at gå.- Konsekvenserne ved igangsættelser kan være, at man får nogle komplikationer i fødslen, som kan påvirke både mors og barns helbred, og nogle af komplikationerne kan også påvirke den første tid efter fødslen, siger Rikke Damkjær Maimburg, der i 10 år har forsket i fødsler på Aarhus Universitet.Der er ikke noget, som tyder på, at igangsættelsen har nogen påvirkning på antallet af døde børnEva Rydahl, jordemoder og forsker Aarhus UniversitetSammen med sin kollega Eva Rydahl, som er lektor ved jordemoderuddannelsen på Københavns Professionshøjskole, har hun gennemgået mere end 100.000 fødsler, hvor kvinderne er gået 10 dage eller mere over tid.- Vi har meget, meget få børn, der dør på det tidspunkt, og der er ikke noget, som tyder på, at igangsættelsen har nogen påvirkning på antallet af døde børn, siger Eva Rydahl om resultaterne, der blev offentliggjort i det videnskabelige tidsskrift British Medical Journal Open i december.Så længe er kvinder normalt gravideNormalt varer en graviditet 40 uger, regnet fra første dag i sidste menstruation.Men der er stor forskel på, hvornår kvinder føder.I uge 36 bliver cirka 1 procent af alle børn født.I uge 37 bliver lidt over 2 procent af alle børn født.I uge 38 bliver knap 6 procent af alle børn født.I uge 39 bliver knap 14 procent født.I uge 40 bliver omkring 20 procent født.I uge 41 (altså den uge, hvor man passerer terminen på 40 uger og 0 dage) bliver omkring 23 procent født.I uge 42 (over termin) bliver knap 20 procent født.Under 5 procent bliver født efter uge 42.Kilde: Sundhedsstyrelsen og JordemoderforeningenDerfor mener forskerne heller ikke, at det vil redde flere børn, hvis man rykker grænsen yderligere frem.- Vi risikerer bare at udsætte raske kvinder for de bivirkinger, der er ved igangsættelser, siger Eva Rydahl.Fødselslæge: Igangsættelser er ikke mere risikableHanne Brix Westergaard mener ikke, at igangsættelserne er mere risikable for hverken mor eller barn og hæfter sig ved, at der ikke er flere igangsatte kvinder, der får kejsersnit, end kvinder der af sig selv er gået i fødsel.Men hun anerkender, at det kan have betydning for kvindens fødselsoplevelse, hvis de bliver sat i gang.- Og det er noget, der bliver kigget meget på, og det er noget, vi skal være os knusende bevidste om, hvis vi ændrer på vejledningen, siger Hanne Brix Westergaard.Hun understreger, at det i sidste ende er op til kvinderne selv, om de vil takke ja til en igangsættelse.Dansk Selskab for Obstetrik og Gynækologi skal nu søge Sundhedsstyrelsen om lov til at få nedsat arbejdsgruppen. Tidligst om ni måneder vil arbejdsgruppen være klar med eventuelle nye anbefalinger.
I 2012 vandt hun hele Eurovision Song Contest og fik sig et kæmpehit over hele Europa med vindernummeret 'Euphoria'.Fem år efter sin overbevisende sejr er den svenske sangerinde Loreen så tilbage i den svenske del af popkonkurrencen, som i Sverige hedder Melodifestivalen.Læs også:Eurovision-vindere og dansk overraskelse med i svensk Melodi Grand PrixHer stillede Loreen i lørdags op med nummeret 'Statements', der, som titlen lægger op til, handler om at tage stilling og overveje, hvordan man selv kan gøre en forskel.Men trods gode intentioner er Loreens optræden ikke blevet taget lige godt imod af alle.Føles beskidtSom en del af sit sceneshow i de tre minutter, sangen varer, inddrager Loreen flere historiske begivenheder - blandt andet den franske revolution og en helt særlig episode, der fandt sted i den svenske by Växjö i 1985.Det er rystende, og det føles beskidt, at man bruger min mor på den her måde.danuta danielssons søn om loreens optrædenHer svingede den 38-årige kvinde Danuta Danielsson sin håndtaske mod en nynazist i et nynazistisk optog. En episode som blev fotograferet og siden er blevet et ikonisk billede i Sverige.Den hændelse refererer Loreen direkte til i sin Grand Prix-optræden med 'Statements', og det har fået Danuta Danielssons søn til at lange ud efter den ellers så populære sangerinde.Læs også:TIDSLINJE 60 års Grand Prix: Her er sangene vi aldrig glemmer- Jeg ved ikke, om jeg skal grine eller græde. Jeg vil ikke have, at min mor skal være genstand for, at nogen skal udvise politiske synspunkter. Det er rystende, og det føles beskidt, at man bruger min mor på den her måde. Det er sørgeligt, og det gør meget ondt i sjælen, siger sønnen til den svenske avis Expressen, som ikke bringer sønnens navn.Det omdiskuterede øjeblik med håndtasken i Loreens optræden med 'Statements'. (Foto: Screendump fra SVT)Mange følelser i spilOgså fotografen, som tog det berømte billede i 1985, retter kritik mod Loreen og SVT, som sender det svenske Melodi Grand Prix, Melodifestivalen. Fotografen Hans Runesson mener, at man burde have tænkt på sønnens følelser.Læs også:Komplet kaos i Ukraine tre måneder før Grand Prix: Ledelse træder tilbage- Der er mange følelser i det her, og det er en debat, der har stået på i mange år. Det føles faktisk meget tvivlsomt, siger Hans Runesson til SVT.Sønnen til Danuta Danielsson, der døde i 1988, fortsætter med at kalde Loreens sceneshow for "uværdigt" og opfordrer hende til at lave om på sit nummer, når hun skal fremføre det i et opsamlingsheat nu på lørdag.Tager kritik til efterretningEn kritik som Loreen tager til efterretning.- Jeg føler, at det er vigtigt for mig at udvise respekt, og meningen var faktisk at hylde Danuta. Så det var gjort med de bedste intentioner. Men nu må vi se, hvad vi gør, siger Loreen til Aftonbladet uden dog at garantere, at øjeblikket med den svingende håndtaske fjernes fra nummeret.- Jeg ved det ikke endnu. Det er ikke bare en beslutning, jeg træffer. Der er flere kreatører involverede, så af respekt for dem må vi indgå indgå en dialog og se, hvad vi kan gøre - og hvor meget vi overhovedet kan nå at gøre. Det er næste weekend, siger Loreen.Læs også:Udlandet jubler over Grand Prix-vinder: Nu kommer Danmark i Top 10Polemikken omkring håndtaske-referencen har formået at overskygge chokket over, at den tidligere Eurovision-vinder i sin semifinale i svenske Melodifestivalen - som kører over seks uger - ikke formåede at kvalificere sig direkte til finalen.I stedet måtte Loreen nøjes med at kvalificere sig til et opsamlingsheat nu på lørdag. Her er hun i direkte dyst om en finaleplads mod sangeren Anton Hagman, hvis bidrag, 'Kiss You Goodbye', i øvrigt er skrevet af den tidligere danske Melodi Grand Prix-vinder Tim Schou fra A Friend in London.
Seks medarbejdere fra det svenske politis såkaldte Palmegruppe sidder søndag klar ved telefonerne. De håber, at borgere vil markere 30-års-dagen for mordet på den svenske statsminister ved at ringe ind med nye spor i sagen.Selv om nøglevidner bliver ældre og hukommelsen falmer, har politiet endnu ikke opgivet håbet om at opklare mordet, skriver det svenske nyhedsbureau TT.- Det er min forhåbning og min målsætning. Men jeg kan ikke give nogen løfter, sagde Palmegruppens chef, Hans Melander, tidligere på ugen til TT.Mellem klokken 14 og klokken 22 søndag kan Palmegruppen kontaktes på det svenske nummer 114 114.Læs også:Olof Palme mindes: Drabet blev aldrig opklaretKort før midnat den 28. februar 1986 blev Sveriges statsminister Olof Palme dræbt af skud i det centrale Stockholm på vej hjem efter en biograftur med sin kone, Lisbet.I løbet af de seneste 30 år har politiet fået tusindvis af tip. Men det er altså aldrig lykkedes at finde frem til gerningsmanden, og det er det svenske samfund stadig dybt traumatiseret over.Den småkriminelle misbruger, Christer Pettersson, som døde i 2004, er den eneste, der først blev dømt, men siden frikendt for drabet./ritzau/TT
I en hemmelig sag har politiets specialenhed Særlig Efterforskning Vest (SEV) i dag klokken 13:25 anholdt tre personer på rastepladsen ved Ejer Bavnehøj.I samme sag har svensk politi foretaget tre anholdelser i Göteborg.To af de anholdte vil i morgen klokken 10 blive fremstillet i grundlovsforhør ved Retten i Horsens, mens en tredje vil blive fremstillet in absentia. Her vil anklageren bede om dobbeltlukkede døre. Det betyder, at end ikke sigtelsen vil komme til offentlighedens kendskab, skriver Ritzau.Derfor er det også sparsomt med oplysninger om sagen. Men SEV skriver i en pressemeddelelse, at det drejer sig om "grænseoverskridende kriminalitet".Handler ikke om terror- Anholdelserne blev foretaget på baggrund af en større international efterforskning vedrørende særlig kompliceret og grænseoverskridende kriminalitet, skriver SEV i pressemeddelelsen.Til den svenske nyhedsside Aftonbladet.se siger politiinspektør Brian Voss Olsen fra SEV dog, at der ikke er tale om terrorrelaterede anholdelser.De anholdte i Sverige vil blive begæret udleveret til Danmark.- Men jeg ved endnu ikke, om det er dem alle eller kun nogle af dem, siger Brian Voss Olsen fra SEV til Ritzau.Brian Voss Olsen siger til det svenske medie, at der ikke kommer til at ske mere i sagen i dag.- Det er en planlagt og koordineret aktion. Der kommer ikke til at ske mere i dag, men vi kan ikke udelukke flere anholdelser fremover, siger politiinspektøren.Opdateret kl. 18:10 med detaljer om grundlovsforhøret i morgen samt ord fra politiinspektør Brian Voss Olsen fra SEV.
Omtrent 300.000 husstande forventes at blive berørt, når der frem til sommeren 2020 bliver udført arbejde på antennemasterne rundt omkring i landet.Arbejdet på antennemasterne sker på baggrund af en politisk beslutning, hvor frekvenser over 700 MHz løbende bliver frigjort til mobilnet. Det medfører, at man kan opleve sort skærm på sit fjernsyn, hvis man modtager tv via antenne. Frekvensændringer sker skiftevis rundt om i landet.Arbejdet udføres typisk fra midnat og frem til klokken 14 dagen efter. Herefter kan man foretage kanalsøgningen og igen få adgang til DR’s kanaler på sit tv via antennesignalet.Den 2. juni gik vi over til en ny sendeteknologi, og derfor skal alle sikre sig, at man har et DVB-T2-kompatibelt tv eller modtagerboks, som kobles til dit fjernsyn. Læs mere om ændringerne den 2. juni her.*Læs også:Værd at vide om antenne-tv og kanalsøgningNedenfor kan du se en oversigt over det planlagte arbejde i de forskellige områder.Her er ændringerne udført:•22. maj 2019: Midt-Vest Gælder seere, som modtager antenne-tv via Thisted-senderen.•19. juni 2019: Fyn/Syd Gælder seere, som modtager antenne-tv via sendere i Tommerup, Svendborg, Aabenraa og Flensborg.•10. september 2019: Bornholm Gælder seere, som modtager antenne-tv via sendere i Rø, Gudhjem, Hammeren og Nexø.•9. oktober 2019: Øst/København og omegn (Del 1) Gælder seere, som modtager antenne-tv via sendere i Vordingborg, Nakskov, Jyderup, Kalundborg, Skamlebæk, Hove, Gladsaxe, Borups Allé, Lynetten, Helsingør og Landskrona.•15. januar 2020: Midt-Vest/Syd Gælder seere, som modtager antenne-tv via sendere i Videbæk, Viborg, Lemvig, Skive, Struer, Viborg By og Varde.•22. januar 2020: Tolne og Nibe Gælder seere, som modtager antenne-tv via sendere i Tolne og Nibe.•23. januar 2020: Hadsten og Aarhus Gælder seere, som modtager antenne-tv via sendere i Hadsten og Aarhus.•18. februar 2020: Fyn/Syd Gælder seere, som modtager antenne-tv via sendere i Hedensted, Kolding, Vejle, Varde, Aabenraa, Flensborg, Tommerup og Svendborg.•4. marts 2020: København og omegn (Frekvensændringer, Del 2) Gælder seere, som modtager antenne-tv via sendere i Hove, Gladsaxe, Borups Allé, Lynetten, Helsingør.•2. juni 2020: ALLE (Ny sendeteknologi) Vi overgår til ny sendeteknologi, der skifter til DVB-T2. Dette gælder derfor for alle seere, som modtager antenne-tv. Læs mere om disse ændringer her. *•16. juni 2020: Bornholm (Frekvensændringer, Del 2) Gælder seere, som modtager antenne-tv via sendere i Rø, Gudhjem, Hammeren og Nexø.*Opdateret den 16. juni 2020: Nu er alle frekvensændringer udført.
Anklagemyndigheden har netop frigivet anklageskriftet i drabssagen mod ubådsbygger Peter Madsen.Her står der, at ubådsbygger Peter Madsen mishandlede den svenske journalist Kim Wall og dræbte hende.Anklagemyndigheden mener, at Peter Madsen også bandt Kim Wall i ubåden.Desuden står der, at Peter Madsen planlagde drabet nøje ved at medbringe sav, kniv, tilspidsede skruetrækkere, stropper, strips og rør ombord på ubåden.Læs også:Peter Madsen tiltalt for drab: Anklagemyndighed mener det var planlagtDrabet skal være sket mellem klokken 22.00 den 10. august og cirka klokken 10.00 den 11. august, står der i anklageskriftet.Peter Madsen er tiltalt for drab på den svenske journalist samt usømmelig omgang med lig ved at have parteret Kim Wall og bundet rør på ligdelene, så de skulle blive på havbunden.Derudover er ubådsbyggeren tiltalt for andet seksuelt forhold end samleje af særlig farlig karakter, fordi han ifølge anklageskriftet har påført Kim Wall adskillige knivstik i underlivet.Mødtes i København den 10. augustJournalisten Kim Wall var i København den 10. august 2017.Her mødtes hun med ubådsbygger og opfinder Peter Madsen for at sejle ud i ubåden Nautilus for at lave en reportage.Peter Madsen's hjemmelavede ubåd UC3 Nautilus. (Foto: Mads Claus Rasmussen © Scanpix)Ubåden kom ikke i land samme aften, og derfor startede Forsvaret og Marinehjemmeværnet en større eftersøgning midt om natten.Næste formiddag, den 11. august, dukkede den op i Køge Bugt. Først lød det, at alle havde det godt ombord på ubåden.Kort tid efter sank ubåden, og Peter Madsen blev reddet i land.Politiet tog Peter Madsen med sig, da han kom i land ved København. Han blev han anholdt og et par timer senere sigtede politiet ham for drabet på den svenske journalist - noget han hele tiden har nægtet.Læs også:Ubådssagens anklager: Peter Madsen kan være til fare for andreDen 12. august blev Peter Madsen fremstillet i grundlovsforhør og varetægtsfængslet.Peter Madsen forklarede først, at den svenske journalist var sat i land den 10. august om aftenen. Senere lød det, at der skete en ulykke ombord på ubåden, som førte til Kim Walls død. Peter Madsen har erkendt, at han har parteret Kim Wall og kastet hendes ligdele i havet.I slutningen af august fandt en person Kim Walls torso i vandkanten på Amager. Senere har dykkere fundet hoved og ben. og til sidst blev armene fundet, så familien havde en hel person at begrave.Retssagen skal køre i Københavns Byret fra den 8. marts. Der ventes dom i sagen den 25. april.
Peter Madsen ejer Nautilus, som er en af verdens største hjemmebyggede ubåde.Den 10. august sejlede Peter Madsen ud fra Københavns Havn i sin ubåd sammen med en kvindelig svensk journalist.Dagen efter sank ubåden, og Peter Madsen blev reddet i land. Men den svenske journalist var ikke i ubåden, og politiet har ledt efter hende lige siden.Journalisten er død i en ulykke på ubådenNu siger politiet, at Peter Madsen har indrømmet, at den svenske journalist er død. Peter Madsen har forklaret i retten, at den svenske journalist er død i en ulykke på ubåden.Derefter har han begravet hende i havet, siger han ifølge politiet.Det forklarede Peter Madsen allerede ved grundlovsforhøret sidste lørdag, men hans forklaring er først kommet frem i dag, fordi Københavns Byret har ophævet dele af dørlukningen i sagen.
Socialstyrelsen og Migrationsverket i Sverige har trukket en pjece rettet til voksne, der er gift med børn, tilbage.Pjecen med overskriften "Information til dig som er gift med et barn" havde de to svenske myndigheder som afsender.På den side hvor pjecen tidligere var slået op, står nu:- Efter stærke reaktioner har Socialstyrelsen besluttet at trække materialet om børn som ægtefæller tilbage.Ifølge det svenske nyhedsbureau TT forklarer enhedschef i Socialstyrelsen Peter Rinman, at pjecen har vakt "stærke reaktioner og mange meninger", og at den derfor er trukket tilbage.Sådan ser forsiden af pjecen ud. (Foto: 10500 Socialstyrelsen © ImageForum)"Ingen sex med børn"I pjecen stod blandt andet, at det var forbudt at være gift med børn, og at man ikke må have sex med børn.Hvis man alligevel var gift med børn, stod der, at det var "upassende at man bor sammen, hvis barnet var under 15 år", skriver TT.Den svenske avis Expressen citerer den socialdemokratiske børne-, ældre- og ligestillingsminister, Lena Hallengren, for at kritisere pjecen.- Jeg savner ord, siger hun ifølge avisen.På den svenske socialstyrelses side stod der, før pjecen blev fjernet, at den var rettet mod voksne, der er gift med et barn.Ifølge Expressen oplyste 132 børn i marts 2016 til Migrationsverket, at de var gift.Tallet optrådte i en rapport, hvori det blev noteret, at der sandsynligvis er et såkaldt "mørketal". Begrebet bruges til at beskrive, at myndighederne antager, at det reelle tal er meget højere./ritzau/
Den svenske svømmerival Sarah Sjöström langer hårdt ud efter Pernille Blume efter danskerens ageren i bassinet tirsdag aften ved EM i svømning på langbane i Glasgow.Blume deltog i semifinalen på 100 meter fri, men kiksede et forsøg på at svømme de første 50 meter så hurtigt som muligt.Sjöström, der vandt guld på 50 meter fri foran netop Blume, ser det som et mislykket forsøg på at slå verdensrekorden. Den har Sjöström i øvrigt.Læs også:Team Danmark om Blume-bommert: 'Brandærgerligt at sætte finaleplads over styr'- Jeg har set hendes løb. Man begår en fejl, når man indleder for hurtigt eller langsomt. Det har jeg gjort tusind gange.- Men jeg synes, at hvis man bestemmer sig for at starte hurtigt, så kan man i hvert fald lave en vending, der viser, at man vil forsøge på vej hjem også, siger Sjöström til nyhedsbureauet TT.Blume slog ikke rekord og missede også finalepladsen, da hun brugte for meget tid på vendingen, hvor hun slog hænderne i endevæggen i stedet for fødderne, som normalt altid vil være det hurtigste.Kritik af reglerneSjöström mener slet ikke, at man burde gå efter at slå en rekord på den halve distance.- Hvis man vil gå efter at slå verdensrekord på 50 meter fri, hvilket helt sikkert var tilfældet, så skal man gøre det dér - ikke på 100 meter fri. Det skal være på den samme distance, som man deltager i, siger hun.De internationale svømmeregler får også hug af Sjöström, som henviser til, at rekorder i holdkap kun tæller på den fulde distance.Læs også:Svømmelandstræner om Blume-bommert: 'Det var chokerende'- Jeg mener, at det er lidt underligt. Med tanke på at rekorder ikke tæller, hvis man sætter dem i holdkap, så er det underligt.- Jeg har set andre svømmere tilmelde sig 200 meter fri for at slå verdensrekord på 100 meter fri. Jeg synes, at man skal svømme den distance, som det gælder, siger Sjöström.Blume deltager torsdag i holdkap for det danske landshold./ritzau/
Så er der navnenyt fra Tønder Festival, der i dag afslører seks nye navne, som du kan opleve på den populære sønderjyske festival til august næste år.Med de nye navne, som festivalen offentliggør i en pressemeddelelse, kommer vi godt rundt i Europa og også et smut til USA, der er hjemsted for halvdelen af de navne, der i dag blev tilføjet til plakaten.Læs også:Tinderbox åbner billetsalg med syv nye navne på plakatenDet drejer sig om den texanske singer-songwriter David Ramirez, guitaristen, multi-instrumentalisten og singer-songwriteren Luke Winslow-King fra New Orleans, hvis repertoire blandt andet byder på jazz og blues og indie-folk-bandet Darlingside.Derudover lægger britiske Oysterband, der i 2018 kan fejre 40 års jubilæum, endnu engang vejen forbi Danmark og Tønder Festival.Den nye Lisa Ekdahl og skotsk powerfolkFestivalen får også fornemt besøg fra vores svenske naboer i form af den populære 30-årige sanger og sangskriver Melissa Horn, der er blevet sammenlignet med den store, svenske sangerinde Lisa Ekdahl.Hun har allerede ti års sangkarriere bag sig, en stor fanskare i Sverige og er vant til pæne placeringer på hitlisterne. Hun har tidligere lagt vejen forbi blandt andet Spot festival, Lille Vega og Musikhuset Aarhus.Læs også:Publikum elsker 22-årig sangkomet: Det er jo en kærlighedserklæring til mig og min musikSidste nye navn på plakaten er det otte mand store skotske power-folk band 'The Chair', der selv omtaler deres musik som 'Stomp Music from Orkney'.Bandet gæstede også Tønder Festival sidste år, og deres repertoire spænder bredt og byder blandt andet på blues, klezmer og dub, og i instrumentkasserne finder du både violin, harmonika, guitar og banjo.Tønder Festival afholdes 23.-26. august næste år.Offentliggjorte kunstnere på Tønder Festival•Oysterband (UK), David Ramirez (USA), Melissa Horn (SE), The Secret Sisters (USA), William Crighton (AU), Skerryvore (SCO), Michael Falch og Dét Band (DK), Cóig (CAN), 3Hattrio (USA), The Bros. Landreth (CAN), Joey Landreth (CAN), Sharon Shannon (IRL), Vishtén (CAN), Annika Aakjær (DK), Ímar (SCO/IRL), Michael McGoldrick, John McCusker & John Doyle (SCO/IRL/UK), The Chair (SCO), Luke Winslow-King (USA), Darlingside (USA).
Kyststrækningen mellem Helsingborg og Landskrona i Sverige forurenes med klumper af olie, der stammer fra et udslip torsdag i olieterminalen Prøvestenen i København.Søværnets Operative Kommando (SOK) kalder ellers opsamlingen af de 150.000 liter op ude på havet for vellykket, og at der ikke skulle være mere olie tilbage på dansk område.Olien slap ud, da et skib torsdag aften lå til kaj ved olieterminalen Prøvestenen i København for at få pumpet olie om bord. Men en motordel bristede, og olien slap ud i havet.
En svensk mand med irakisk baggrund er blevet frikendt for hustruvold blandt andet fordi, at han har “en god familie”.Sådan lyder et domsudskrift, der har skabt en voldsom debat i Sverige.Dommen faldt den 19. februar i tingsretten i Stockholm-bydelen Solna. Her begrundes frifindelsen af den tiltalte mand med, at hans familie “virker som en god familie, i modsætning til hendes”, som der står i domsudskriftet, som DR Nyheder også har fået adgang til.Kvinden og manden mødte ifølge domsudskriftet hinanden i januar 2011 og blev gift efter den muslimske sharia-lov i april samme år.Dom: Burde ikke gå til politietTo af domsmændene i sagen, Ebtisam Aldebe og Hasan Fransson, mente, at manden skulle frifindes. En tredje domsmand og en dommer mente, at ægtemanden var skyldig i hustruvold, men da der var to stemmer for og to stemmer imod, endte tvivlen med at komme manden til gode, og han blev frifundet.I domsudskriftet fremgår det, at kvinden slet ikke burde være gået til politiet til at starte med, og at hun er “utroværdig”, da hun ikke fortalte sin familie om sagen.- Det er normalt i “disse kredse”, at en kvinde fortæller familien, at hun bliver mishandlet, og hvis hun bliver det, skal sagen løses i familien, skriver de to domsmænd, står der i dommen.Kvinden, der politianmeldte sin mand for vold, den 26-årige Maryam Jassem, undrer sig over domsmændenes afgørelse.- Hvad ved de om hans familie? Hvad ved de om min familie, og hvad har det at gøre med, at jeg er blevet mishandlet? siger hun til Aftonbladet.Domsmænd indkaldt til mødeSagen har nu fået chefen for Solna tingsret til at indkalde de to domsmænd til et møde på torsdag for at vurdere deres “egnethed” som lægdommere.- Bagefter vurderer vi, om de har opført sig på en måde, så de ikke længere skal være lægdommere, siger Lena Egelin til Aftonbladet.Chefen for Solna tingsret Lena Egelin. (© SVT)Hun kalder deres afgørelse “usædvanlig”.- Jeg har ikke set noget lignende. Det er usædvanligt, at man bedømmer ud fra, hvilken familie han kommer fra. Det skal ikke have nogen betydning, da alle er jo lige for loven, siger hun til tv-stationen SVT.Ekskluderet fra partietI Sverige er domsmænd udpeget af et parti, og de to domsmænd, der stemte for frikendelse af manden, var begge medlemmer af det borgerlige Centerparti. De er nu begge blevet smidt ud.Partisekretær Michael Arthursson siger ifølge SVT, at dommen strider mod Centerpartiets opfattelse af menneskerettigheder og lighed for loven.- Forfærdelig dom i Solna. Hårrejsende ræsonnement og vurderinger, som ikke hører hjemme i en retsstat eller i vores parti, skriver partileder Annie Lööf på Twitter. https://twitter.com/annieloof/status/970597688797474816?ref_src=twsrc%5Etfw Korrespondent: Folk er i chokSagen har fået stor opmærksomhed i Sverige, fortæller DR's Europa-korrespondent, Anna Gaarslev.- Dommen kommer som et chok for mange. Alle er enige om, at argumentationen i dommen er fuldstændig uacceptabel, og den støder mange, da den er i strid med helt basale grundværdier i retssystemet, forklarer Anna Gaarslev.- Folk spørger nu, hvordan det kan ske, at domsmænd tænker og dømmer sådan.Korrespondenten siger, at sagen rammer ned i debatten i Sverige om, hvordan man lever sammen i et multikulturelt samfund.- Der har været flere sager i Sverige med politikere der ikke optræder i overensstemmelse med svensk lov, for eksempel en mandlig poliktiker, der ikke ville give hånden til kvinder.Domsmand: Jeg har fulgt svensk lovDen ene af de to lægdommere, Ebtisam Aldebe, siger til Aftonbladet, at hun ikke vil diskutere sagen, men:- I den her sag har jeg fulgt loven. Svensk lov. Jeg har aldrig dømt efter nogen anden lov, siger Ebtisam Aldebe.Ebtisam Aldebe, der flere gange har stillet op til det svenske parlament Riksdagen, sagde til SVT i 2008, at hun mente, at svensk lov skal tilpasses muslimer.Læs også:Kritik af retssystemet: Lægdommere afspejler ikke befolkningenDen anden domsmand, der stemte for en frifindelse, Hasan Fransson, skriver på Facebook, at han baserede sin dom på de konkrete beviser, der blev fremlagt under retssagen.- Jeg tager afstand fra fra de dele af dommen, som påstås at stamme fra religion eller andet, der ikke er forenelig med svensk lov, skriver han.Fransson står ved sin beslutning, men mener ikke, at den er påvirket af de to impliceredes familiebaggrund, eller at kvinden ikke burde være gået til politiet.- Som domsmand har jeg ikke haft mulighed for at se dommen på skrift og kommentere på den, inden den blev offentliggjort, skriver han.Han har nu valgt at droppe alle sine politiske poster.
En svensk statsborger på 65 år sigtes af politiet for at have været pengemand for et stort netværk, der har smuglet 1,6 ton heroin og kokain.Manden blev anholdt forleden i Malmø i forbindelse med en efterforskning, som politiet har døbt 'Operation Goldfinger'.Han lod sig frivilligt udlevere til Danmark, og i et retsmøde lørdag i Københavns Byret har han nægtet sig skyldig. Dommeren har dog varetægtsfængslet ham frem til 4. september, oplyser anklager Annika Jensen.I alt er nu 20 personer varetægtsfængslet i sagen. Desuden er fire andre for tiden frihedsberøvet i Sverige, Holland og Tyskland. De danske myndigheder har krævet de fire udleveret.Håndterede kontanterneDet var i en større aktion i slutningen af juni, at politifolk i Slovenien, Albanien, Tyskland, Holland, Sverige og Danmark gik ud for at foretage anholdelser og ransage lejligheder og ejendomme.- Ved ransagningerne fandt vi over 20 kilo kokain og en masse penge, sagde politiinspektør Torben Svarrer fra specialgruppen Særlig Efterforskning Øst i juni.Et fællestræk ved de fleste af de fængslede er, at de har rødder i Albanien.Den overordnede sigtelse drejer sig om smugling og besiddelse af i alt 1650 kilo kokain og heroin. Men den senest fængslede har ifølge politiets påstand haft en anden rolle. Han skal have håndteret og vekslet de mange kontanter, som skulle bruges, hævdes det.- Vi sigter ham for at have holdt netværket kørende ved at være pengemand, oplyser anklager Annika Jensen.Smuglerierne skal være foregået i svensk indregistrerede biler. I specialbyggede hemmelige rum lå der narkotika. Ifølge politiet var der tale om mindst 55 transporter. Hver gang lå der cirka 15 kilo i de særlige rum i bilerne, har politiet tidligere oplyst.I den internationale sag har det europæiske politisamarbejde Europol og anklager-samarbejdet Eurojust stået for koordination og udveksling af oplysninger. Undervejs er der også rejst sigtelser om våben./ritzau/
Hvis du mangler en grund til at komme ud og gå en tur i det friske januarvejr, så kommer den her:Du kan lige nu se Danmarks flotteste fugl: Isfuglen.- Isfuglen er en ikonisk art og let at genkende på grund af dens flotte farver. Den har en helt klar blå farve, der står i kontrast den øvrige fjerdragt. Der er rigtig mange, der får en stor oplevelse ud af det, hvis de ser den.Det siger Charlotte Moshøj, der er biolog og videnskabelig projektleder ved Dansk Ornitologisk Forening (DOF).Og der er blevet bedre muligheder for at se den smukke fugl. Der kommer nemlig flere isfugle i Danmark, og nu kan du se den mange steder i landet.Kom ud og oplev naturenI 2020 sætter DR fokus på den danske natur.På dr.dk kan du hver uge få et skræddersyet tip til, hvad du kan opleve i naturen nær dig.Klik ind på Din Natur og vælg din landsdel.Førhen holdt den mest til i Midt- og Østjylland, men nu har den også bredt sig til områder som Thy, Nordsjælland, Sydsjælland og Lolland.Det skriver Dansk Ornitologisk Forening (DOF), der har set den store fremgang i deres halvårlige punkttællingsprogram.Isfuglen hader sne og kuldeIsfuglens navn er meget misvisende - den hader nemlig is.Når vinteren er meget kold, og der er is på vandløbene, er det nemlig svært for fuglen at dykke ned i vandet og fange de småfisk, som den lever af.Derfor er isfuglen også meget tilfreds med de milde vintre, vi har set de seneste år, og det giver fremgang i bestanden.I 2019 var der mellem 440 og 942 ynglende par i Danmark. Det står i stor kontrast til for eksempel 2007. Her anslog DOF, at bestanden var på omkring 300 ynglende fugle.(Foto: PETER MARCZAK © PETER MARCZAK/DOF)- Udover de milde vintre, så tyder det også på, at flere af de danske vandløb er kommet tilbage til mere naturlige tilstande med en bedre vandkvalitet. Det elsker isfuglene nemlig, siger Charlotte Moshøj og fortsætter:- Der er flere vandløb, der er blevet genoprettet, så der er kommet mere naturligt habitat og vildtvoksende natur. Det er godt for isfuglen, for så der er flere vandinsekter og grene, som de kan sidde på ved vandet.Her kan du være heldig at se denNår du skal ud og finde isfuglen, skal du finde vandløb, hvor der er lidt bevægelse og strøm i vandet. Isfuglen elsker nemlig de små fisk fra bække og vandløb, så her kan du være heldig.Og som en hjælp kan du på denne oversigt fra DOF få overblikket over, hvor isfuglen er set de seneste 30 dage.Hvis du ikke har noget imod at se en svensk isfugl, så kan du til foråret og efteråret se dem, når de er på træk og derfor besøger Danmark. Her kan de også ses i havneområder og bugte, hvor der er roligt vand.Men lige meget hvor gode områder, du finder, så er det ikke sikkert, at du ser isfuglen, for den er sky og derfor hurtigt videre, hvis du forstyrrer.Derfor har Charlotte Moshøj udvalgt to andre fugle, du også kan gå på jagt efter, hvis du alligevel skal ud og gå i vintervejret.Vandstær giver en flot opvisningVandstæren kan, ligesom isfuglen, rigtig godt lide vand.- Den jager nemlig snegle, orme, tanglopper og i sjældne tilfælde også småfisk. Den holder derfor særligt til ved bække, åer og vandløb, siger Charlotte Moshøj.(© Torben Andersen/DOF)Og vandstæren er faktisk en god indikator for rene vandløb. Dens føde forsvinder nemlig, hvis der er forurening.I Danmark er den stadig sjælden som ynglefugl. Der findes nemlig kun få klare vandløb med god strøm og stenet bund, som er vandstærens optimale betingelser for at finde føde.- Hvis du er heldig, ser du den dykke ned i vandet for at fange sit bytte. Det er en stor oplevelse, siger Charlotte Moshøj.Vandstæren kan ses på vores breddegrader om vinteren, og du skal holde øje med en mørk fjerdragt med et flot, hvidt bryst.Den er ikke særligt sky, så der er mulighed for at komme tæt på. Men du skal tidligt op, for den er mest aktiv om morgenen og formiddagen.Charlotte Moshøj forklarer, at vandstæren hovedsageligt findes i Østjylland og på Bornholm.Skoven er fuld af spøgelser og ånderDu kender måske ikke natuglen af udseende eller navn, men det kan sagtens være, at du har hørt den. Den kalder nemlig om natten for at markere sit territorium, og det er en lyd, som mange har hørt før.- De fleste kender natuglens tuden, og mange lægger mærke til den om vinteren, siger Charlotte Moshøj.(© John Larsen/DOF)Natuglen er ikke en sjælden sag, tværtimod. Det er den mest almindelige ugle i Danmark. Men det ændrer ikke på, at det kan være en stor oplevelse at høre dens tuden om natten.- Hvis du en stille nat tager ud i et område med ældre løvskov, kan du høre natuglen på op til to kilometers afstand. Det er en fed oplevelse, siger hun.Hun forklarer, at hvis du er på udkig efter den, når natuglen har ynglet i februar, skal du være forberedt på, at den kan komme tæt på dig, hvis du kommer for tæt på dens unger.- Natuglen har en fjerdragt, der er opbygget sådan, at den nærmest er lydløs, når den kommer flyvende. Derfor kan den også hurtigt overraske og skræmme ved at flyve tæt på dig, når du passerer den og ungerne, siger Charlotte Moshøj og fortsætter:- Derfor har der også været mange misforståelser gennem tiden, hvor folk troede, at det var spøgelser eller skovånder, de kunne fornemme.Rettelse: Tidligere stod der i artiklen, at fuglen på tysk i dag hedder 'eisenvogel'. Det er ikke korrekt. DR beklager fejlen.
Millioner af bilister og togpassagerer har de seneste fire år måttet vænne sig til at hive passet op af lommen, når de vender retur over grænsen til Danmark fra Tyskland. Her har betjente, soldater og hjemmeværnsfolk siden 2016 kontrolleret de rejsende.Og det koster. For regningen for grænsekontrollen i Sønderjylland og ved færgeforbindelserne i Rødby og i Gedser fortsætter med at vokse.Det fremgår af den seneste opgørelse fra Justitsministeriet, at det nu har kostet statskassen mindst 1,25 milliarder kroner at have grænsekontrollen fra den blev indført den 4. januar 2016 og frem til juni måned i år.Den midlertidige danske grænsekontrol er fra november blevet udvidet fra at dække den dansk-tyske-grænse (gul farve) til også at inkludere den dansk-svenske-grænse (grøn farve).Nu også kontrol ved svensk grænseTallene kommer, efter regeringen har bebudet, at der skal indføres periodevis grænsekontrol ved den danske grænse til Sverige. Her forventer Rigspolitiet, at det vil kræve 160 såkaldte årsværk - altså fuldtidsstillinger - at bevogte den dansk-svenske grænse.Langt det meste af af regningen til den eksisterende grænsekontrol er sendt til politiet, der siden 2016 har haft udgifter for 971 millioner kroner. Tallene viser, at størstedelen af politiets udgifter lå i de første to år. Det forklarer Rigspolitiet selv med, at der ikke har været behov for at få hjælp fra andre politikredse i samme omfang de seneste par år.Læs også:Minister om grænsekontrol: 'Den vil være synlig og kunne mærkes'Regningen på 1,25 milliarder kroner er vokset fra foråret. I maj kunne DR-programmet Detektor fortælle, at kontrollen allerede i maj måned havde kostet mindst 1 milliard kroner.Effektivt redskab eller nytteløst spild?Opgørelsen er sendt til Folketingets Retsudvalg af justitsminister Nick Hækkerup (S) på forespørgsel fra De Radikales retsordfører, Kristian Hegaard, der ønsker kontrollen afskaffet.- Det er helt vildt, at der nu er brugt - eller rettere spildt - 2,2 millioner timer og over 1 milliard kroner på at skabe falsk tryghed med grænsekontrol. De penge kunne være brugt på at fange indbrudstyve og voldsforbrydere hos politiet eller for eksempel pædagoger i daginstitutionerne, siger Kristian Hegaard.Der er er jo, som du også er bekendt med, et massivt flertal på Christiansborg, der ønsker ikke bare at beholde, men også udvide kontrollen. Set i det lys er det vel positivt, at den er blevet mere omkostningseffektiv?- Det er bestemt glædeligt, at udgifterne til nyttesløs grænsekontrol er faldet fra 451 millioner kroner til 286 millioner kroner.- Om man spilder det ene store beløb eller det andet på symbolpolitik er dog desværre stadig en stor nedprioritering af politiets øvrige arbejde med at fange forbryderne, hvor de er.Udgifter til grænsekontrollen 2016-2019Politiets driftsudgifter: 164 millioner kronerSærlige ydelser og overarbejde i politiet: 122 millioner kronerPolitikadetter: 60 millioner kronerPolitibetjente 625 millioner kronerForsvaret: 84 millioner kronerHjemmeværnet: 195 millioner kronerUdgifterne er fra januar 2016 til og med juni 2019.Kilde: RigspolitietFra i år bliver betjentene ved grænsen finansierieret "uden omprioriteringer fra andre opgaver i politiet," oplyser Rigspolitiet.Under en promille af de personer, der bliver stoppet ved grænsekontrollen, afvises, viste tal fra Rigspolitiet i foråret.Foruden politiet har også Forsvaret haft udgifter i relation til kontrollen. 279 millioner kroner opgør Forsvaret selv tallet til.Samlet har politibetjente, politikadetter, personel fra Hjemmeværnet og soldater fra Forsvaret brugt 2.252.720 timer på at opretholde den danske grænsekontrol, estimerer Rigspolitiet.S: Pengene er godt brugtSocialdemokratiets retsordfører, Jeppe Bruus, mener, at grænsekontrollen er pengene værd.- Grænsekontrollen er der jo for at sikre os mod dels den organiserede kriminalitet, men det har også været et resultat af den udvikling, vi har set, hvor de ydre grænser i Europa har været meget under pres, og derfor vil der også være behov for at have fokus på vores egne grænser, siger han.Mens det i 2016 primært var politibetjente, der stod for kontrollen, er billedet et andet i dag. For fire år siden brugte politiet 626.000 timer på kontrollen, mens det tilsvarende tal for sidste år lød på godt 221.000 timer. Det skyldes, at politikadetter, Forsvarets soldater og Hjemmeværnet har overtaget en del af kontrollen.
"Hvis krisen eller krigen kommer".Sådan lyder overskriften på en brochure, som myndighederne i Sverige i næste uge postomdeler til landets 4,7 millioner husstande.Brochuren er en opdateret version af den folder, der blev omdelt til de svenske husstande under Anden Verdenskrig i 1943.Dengang kunne svenskerne læse, hvad de skulle stille op, hvis Sverige blev inddraget i krigen. Brochuren blev omdelt med jævne mellemrum frem til 1980, men det fik en ende, da Den Kolde Krig sluttede.Læs også:Svenskerne skal klædes på til krig, katastrofe og terror: 'Hvis krigen kommer'-folder på vejMen nu er brochuren altså tilbage.For den svenske regering handler det om at øge folks kendskab til kriser, alarmberedskab og krig - og samtidig er det en del af arbejdet for at genopbygge civilforsvaret, der har været i dvale siden 1990'erne.I brochuren bliver svenskerne derfor mindet om den totale forsvarspligt, der betyder, at alle, som bor i Sverige og er mellem 16 og 70 år, kan kaldes ind for at hjælpe til på forskellige områder.Derudover bliver det beskrevet, hvordan man skal forholde sig under et terrorangreb, hvordan beskyttelsesrum skal benyttes og meget andet.(Foto: Anna Sol Jørgensen     Web og Mobil)Og så er der seks punkter med helt konkrete anbefalinger til, hvad det er vigtigt at være opmærksom på, og hvad der skal stå i skabe og skuffer, hvis katastrofen indtræffer.Vær opmærksom på falsk informationEt af de første punkter i brochuren handler om, hvordan man garderer sig mod falsk information, eftersom både stater og organisationer bruger misvisende information til at forsøge at påvirke befolkningen.Det bedste middel er at være kildekritisk, lyder det i brochuren, hvor det anbefales at stille en række spørgsmål til informationerne:•Er det fakta eller holdninger?•Hvad er formålet med kommunikationen?•Hvem er afsenderen?•Er kilden troværdig?•Findes informationerne andre steder?•Er det gammel eller ny information, og hvorfor kommer den lige nu?MadMen kildekritik mætter naturligvis ikke, hvis det er knapt med forsyningerne. Derfor anbefaler de svenske myndigheder at have en række fødevarer hjemme i skuffer og skabe.I brochuren bliver det anbefalet, at det skal være mad, der ikke kræver meget energi eller vand at tilberede, og det vil være en fordel, hvis fødevarerne kan spises helt uden tilberedning. Det kunne for eksempel være:•Kartofler, kål, gulerødder, æg•Brød med lang holdbarhed som kiks og skorper•Pålæg på tube•Havredrik, sojadrik og tørmælkspulver•Pasta, rus, gryn og kartoffelmospulver•Konserves med kødfars, makrel, sardiner, ravioli, kogt kød og supper•Marmelade og juice, som kan holde sig ved stuetemperatur•Kaffe, te, chokolade, energibarer, honning, mandler, nøddepålægVandI krigs- og krisetid kan man ikke forvente, at vandforsyningerne holder, og rent drikkevand er livsnødvendigt. Det anbefales, at man regner med, at hver voksen bruger tre liter vand om dagen. Det rene vand kan opbevares i:•Flasker•Spande med låg•Derudover kan man have dunke, så der kan hentes vand, og man kan sørge for at have mineralvand derhjemme.Hvis toiletter ikke virker anbefales det, at der bliver lagt tykke plastiksække i toilettet.VarmeHvis elektriciteten forsvinder på en kold årstid, kan det være nødvendigt at ty til andre varmekilder end de gængse. De svenske myndigheder anbefaler, at man samles i et rum, hvor man hænger et klæde for vinduerne, isolerer gulvet med madrasser og bygger en seng under et bord for at holde varmen.For at kunne holde varmen anbefales det at have følgende udstyr hjemme:•Uldtæppe•Varmt overtøj•Huer, vanter, halstørklæder•Dyner•Liggeunderlag og soveposer•Stearinlys og varmelys•Tændstikker og optændingsblokke•Alternative varmekilderKommunikationAl nødvendig information vil blive sendt ud fra myndighederne. Derfor er det vigtigt at kunne modtage signal fra Sveriges Radio P4, ligesom at man skal kunne få fat i venner, familie og i redningstjenester, sygehusvæsenet og politi.Derfor skal følgende elektronik være på plads:•Radio, der bliver drevet af batteri, solceller eller håndkraft•Bilradio•Papirliste med vigtige telefonnumre•Ekstra batteri eller powerbank til blandt andet mobiltelefon•Telefonopladere, der kan bruges i bilerØvrigtFor at kunne få en hverdag til at fungere nogenlunde, hvis der ellers er vendt op og ned på den, er følgende en god idé at have i huset:•Spritblus og brændsel•Lommelygte og pandelampe•Batterier•Kontanter•Medicin•Vådservietter og håndsprit•Bleer og menstruationsbind•Udskrifter af forsikringspapirer, bankoplysninger og registreringsbevis•Brændstof i tanken på køretøjer
Den amerikanske rapper ASAP Rocky har nu siddet varetægtsfængslet i en uge i Sverige efter en slåskamp på åben gade i Stockholm.Efter en succesfuld koncert på Tinderbox Festival i Odense lørdag 29. juni tog rapperen videre til Stockholm for at give koncert. Og det var her, det gik galt.Efter et slagsmål midt på gaden i den svenske hovedstad blev han anholdt og varetægtsfængslet i to uger og sigtet for grov vold, mens svensk politi efterforsker sagen. Senest 19. juli får han at vide, om han kan løslades eller fortsat skal sidde i fængsel, skriver Aftonbladet.ASAP Rocky var i fuld gang med sin Europa-turne. Fængslingen er gået ud over en stribe koncerter i blandt andre Norge, Spanien, Polen, Tyskland og England. Her ses han på scenen i Paris på Le Zenith den 27. juni. (Foto: David Wolff - Patrick © Getty Images)Det er gået ud over en stribe koncerter i blandt andre Norge, Spanien, Polen, Tyskland og England, som rapperen har været tvunget til at aflyse.A$AP Rocky30 år. Borgerligt navn er Rakim Mayers.Brød igennem i 2011 med hittet 'Peso' og har siden hittet med numre som 'Fuckin' Problems' og 'Praise the Lord (Da Shine)'.Har udgivet i alt tre album, hvoraf det seneste, 'Testing', udkom i maj 2018.Har flere hundrede millioner afspilninger på Spotify og har arbejdet sammen med et utal af verdensstjerner som blandt andre Cardi B, Kendrick Lamar, Lana Del Rey, Frank Ocean og Rihanna.Og nu kræver flere store stjerner ham løsladt for det, de føler er uretfærdig behandling af den 30-årige Rocky ASAP.Læs også:Verdensstjerne spillede i Odense lørdag - nu er han anholdt efter koncert i SverigeDen amerikanske stjernerapper Travis Scott, som i torsdags væltede Roskilde Festival, råbte 'Free rocky!' midt på scenen under sin koncert i lørdags på Wireless Festival i London, hvor også Rocky skulle have spillet.To dage efter den amerikanske rapper Travis Scott gav koncert på Roskilde Festival 4.juli, stod han på scenen til  Wireless Festival i London og råbte 'Free Rocky'. (Foto: Thomas Rasmussen/GONZALES PHOTO © Scanpix)Og på sociale medier får Harlem-rapperen støtte fra både fans og rap-artister. Under hashtagget #freeasap kræver kendte som Jaden Smith, Flying Lotus og Juicy J, at han skal løslades.Kollegaen Tyler, the Creator tager den endnu videre og siger i et Twitter-opslag, at han aldrig mere vil optræde i Sverige.- Aldrig mere Sverige til mig, nogensinde, lyder det efterfulgt af et andet tweet med ordene 'FLACKO FLACKO FLACKO', der kommer fra ASAP Rockys alias 'Pretty Flacko'.Samtidigt forlyder det, at hiphop-gruppen Earthgang nu truer med at boycotte sin Stockholm-koncert i september, hvis Rocky ikke bliver løsladt, skriver Dagens Nyheter.'Jeg er stor fan'Herhjemme har den danske hiphop-blogger Danijel 'Drux' Deletic, der er en af stifterne af hiphop-mediet DDS, smidt et billede på sin Instagram-story af sig selv og ASAP Rocky ledsaget af teksten 'FREE FLACKO'.- Jeg har smidt det op, fordi jeg er stor fan af artisten. Han er en af de mest kreative, vi har derude. Ikke kun i hiphop-verdenen, men hele musikbranchen. Det er hele pakken fra hans musik til hans tøjstil. Jeg har respekt for folk, der gør noget anderledes, siger den 30-årige blogger, som tidligere har mødt ASAP Rocky til en koncert i København.Men ASAP Rocky er sigtet for grov vold. Synes du, det er ok, siden du skriver, at han skal løslades?- Nu har jeg set nogle videoer af, hvordan det hele er foregået, og det ligner, han bliver provokeret i lang tid, før de begynder at slås. Jeg synes bare, de skal finde ud af hurtigt, hvad der kan ske med ham, så alle kan komme videre, lyder det fra hiphop-bloggeren.Kronobergshäktet er et fængsel i det centrale Stockholm, hvor ASAP Rocky med det borgerlige navn Rakim Mayers sidder inde, mistænkt for grov vold. Fængslet har plads til 279 indsatte. (Foto: Fredrik Sandberg/TT © (arkivfoto) Scanpix)'Han er oprevet'Rapperens beskikkede forsvarer i Sverige, Henrik Olsson Lilja fortæller, at den fængslede rapper 'reagerer stærkt' på, at den svenske højesteret har afvist at løslade ham, mens anklagemyndigheden efterforsker sagen.- Han er oprevet over det her og kan ikke forstå det svenske retssystem. Fremfor alt set i lyset af, at han var ude i byen, da de blev forfulgt og angrebet, siger han til SVT.Det afviser politiets anklager, Magnus Strömberg.- Jeg vil ikke deltage i en debat om, hvordan lovgivningen i Sverige ser ud. Jeg mener, at det er en lovgivning, hvor det samme gælder for alle, og at domstolene har lavet en reel vurdering, forklarer han til SVT.Sagen er gået viralt, efter at ASAP Rocky selv har delt videoer på sin Instagram, der viser, hvad der skete forud og under slagsmålet. Videoerne er hver blevet set mere end fem millioner gange, og det seneste opslag, hvor ASAP Rocky rækker fuckfinger og skriver 'STOCKHOLM', har fået over en million likes.Anklager Magnus Strömberg vil ikke gå ind i detaljer om, hvordan den store opmærksomhed omkring sagen påvirker hans klienter, som har anklaget ASAP Rocky for vold.- Jeg kan kun sige, at der er blevet skrevet meget om det her. Man kan drage sine egne konklusioner på, hvordan det påvirker folk. Mere vil jeg ikke kommentere, siger anklageren.Folk fra ASAP Rockys entourage i retten i Stockholm. Den svenske højesteret afviste mandag 8.juli at løslade rapperen, imens anklagemyndigheden efterforsker sagen. (Foto: Stina Stjernkvist/TT © Scanpix)UnderskriftindsamlingImens har artisten ASAP Ferg, der indgår i Rockys hiphopkollektiv ASAP Mob, startet en underskriftsindsamling for at få ham løsladt af de svenske myndigheder og har postet et opslag, der har fået mere end en halv million likes.Kun få siger ham imod på Instagram, herunder en svensker.- Jeg elsker Rocky, men bare fordi han er kendt, betyder det ikke, at han skal behandles anderledes end alle andre. Her i Sverige ryger du i fængsel for sådan noget som det her, bro. Rocky og hans hold kunne have tilkaldt politiet, men i stedet valgte de den ulovlige løsning, lyder det fra en af kritikerne.ASAP Rocky risikerer op til seks års fængsel, hvis han bliver fundet skyldig.
TDC sælger sit svenske datterselskab for en pris svarende til cirka 2,3 milliarder kroner, oplyser selskabet i en fondsbørsmeddelelse. Køber er svenske Tele2.TDC mener, at Tele2 vil være en bedre langsigtet ejer af TDC Sverige, står der i fondsbørsmeddelelsen.Læs også:TDC tabte stort sidste årHandlen er betinget af, at EU-Kommissionen blåstempler fusionen.TDC regner med at få en gevinst på cirka 800 millioner kroner efter skat.En del af pengene skal gå til at afbetale på selskabets gæld. Resten kan gå til enten at "styrke vores aktiviteter i Danmark og Norge" eller betale yderligere gæld, oplyser TDC./ritzau/
- Man kan se det lidt som materialeforskningens schweizerkniv.Sådan beskriver forskningsingeniør ved DTU Peter Kjær Willendrup den neutronaccelerator, som Danmark og Sverige er gået sammen om at etablere i Lund over de kommende år.Projektet har fået navnet European Spallation Source (ESS), og mandag inviterede Big Science Sekretariatet, der er den danske organisation for kommerciel deltagelse i opbygningen af bl.a. ESS, virksomheder og interessenter inviteret til konference på DTU, for at høre om mulighederne for at blive en del af projektet. Et projekt, der skal være med til at teste og forme fremtidens materialer.Verden største neutronaccelerator- Neutronacceleratoren bliver den største af sin art i verden, fortæller Peter Kjær Willendrup til dr.dk/viden. Vi regner med, at op mod 5000 videnskabsfolk fra hele verden årligt vil besøge og benytte acceleratoren til at lave målinger.ESS-neutronkilden er baseret på en protonaccelerator og kommer til at fungere som en samling mikroskoper, der kan studere materialer ned på mikro- og nanoniveau. De fleste kender nok acceleratorerne på CERN, men hvor CERN stiler mod at forstå universets sammensætning, for eksempel med fundet af Higgs-partiklen, så fokuserer ESS mere på anvendelig forskning, og er i langt højere grad rettet mod industrien, forklarer Peter Kjær Willendrup.ESS vil ud over selve neutronkilden bestå af en stribe forskellige neutron-instrumenter, der kan måle inden for en række forskellige områder, forklarer han. Han nævner blandt andet biologiske materialer ned til nanometerskala som fedtkugler i mælkeprodukter og strukturer af protein, men instrumenterne vil også kunne bruges til at måle på magnetiske materialer, samt forskning i nye materialer som superledere.Særlige danske kompetencerTilbage i 2009 blev det besluttet, at ESS skulle placeres i Sverige med Danmark som medvært. Med i opløbet var også Ungarn og Spanien. Peter Kjær Willendrup fortæller til dr.dk/viden, at der indtil år 2000 faktisk var en dansk neutronkilde i form af reaktoren DR3 på forskningscenter Risø ved Roskilde, men at den nu er lukket.Til gengæld sidder der stadig en lang række kompetencer hos danske forskere. Særligt inden for beregninger og databehandling, råder danskerne over ekspertviden og har også store regnemaskiner til rådighed. Derfor bliver der også oprettet et særligt Databehandlingscenter i København, hvor al analyse af målinger fra acceleratoren skal finde sted.Peter Kjær Willendrup kommer selv fra gruppen NEXMAP ved DTU Fysik, der undersøger hvordan røntgen- og neutronstråler som i den kommende accelerator, kan bruges til at undersøge materialer, og er derudover teknisk projektleder på projektet McStas, der skal bruges til at simulere ESS' måleinstrumenter.Neutroner som måleapparatNeutronkilden på ESS er tilknyttet en række instrumenter, som man kan betragte som forskellige mikroskoper. Første del af kilden er et kammer, hvor en gas af hydrogen varmes op. Hydrogen består af en enkelt proton, samt en elektron. Protoner og elektroner er hinandens modstykker, og har henholdsvis positiv og negativ ladning. Neutronen optræder i større grundstoffer, og er som navnet antyder neutral. Neutronen og protonen findes i et stofs kerne og har masse og vægt (selvom det er utroligt lidt), mens elektronen næsten er masseløs i forhold til de to andre.Når man bruger spallation, som navnet European Spallation Source hentyder til, tager man en partikel med en masse, her en proton, og skyder den ind i en større kerne med utrolig høj fart. I acceleratoren i Lund, varmer man hydrogengassen op, sådan at den på et tidspunkt afgiver sine elektroner. Tilbage har man så de enlige protoner, som accelereres op til en hastighed tæt på lysets.I Lund bliver tunnelen til at accelerere protonerne lige under 500 meter. Herefter rammer de et mål, et såkaldt target af Wolfram, og vil her skyde nogle neutroner væk fra Wolframkernen. Neutronerne bliver nu passende nedkølet i såkaldte moderatorer, og kan derefter bruges til målingerne i de enkelte neutron-instrumenter.Instrumenter til 3D-scanning og materialestrukturI 2019 står protonacceleratoren og neutronkilden færdig, og Peter Kjær Willendrup fortæller til dr.dk/viden, at også de første syv instrumenter vil være på plads og klar til at foretage målinger. De næste par år vil der gradvist blive tilknyttet flere og flere instrumenter, indtil der i 2025 er åbnet de indtil videre planlagte 22 instrumenter.Allerede nu er der dog stor interesse omkring projektet, og Peter Kjær Willendrup fortæller, at de forestiller sig, at der kan blive plads til helt op til 40 instrumenter med en række forskellige funktioner. Som eksempel kunne det være et instrument, der sender specifikke bølgelængder af neutronstråler ind imod et materiale og hvor afstande i materialet kan måles helt ned til atomniveau ved hjælp af diffraktion.Et andet eksempel kunne være et instrument, der udnytter at neutroner er gode til at "se" hydrogenatomer, og derfor kan bruges til at lave 3D-scanninger af kørende processer en i hydrogen-brændselscelle.Næste skridt er byggefasenProjektet er nu på vej ind i byggefasen, og da den politiske opbakning allerede er på plads, mangler nu kun den sidste finansiering. Peter Kjær Willendrup forklarer, hvordan Danmark, Norge og Sverige har indvilget i at betale halvdelen af projektet, mens resten skal hentes hos de europæiske samarbejdslande. Indtil videre har landene tilkendegivet, at de vil støtte projektet, så i løbet af efteråret skal den endelige fordeling af beløbet besluttes.Dernæst kommer selve byggefasen, der for alvor går i gang til næste sommer, og i 2019 flyver så endelig de første neutroner.
Den danske svømmer Pernille Blume tog sølv, da hun lørdag aften var i finalen i 50 meter fri ved EM i Glasgow.OL-guldvinderen var endda meget tæt på guld, men hun måtte se sig slået marginalt af det svenske ikon Sarah Sjöström.Læs også:Fem danskere svømmer sig i semifinalerne ved EMSvenskeren blev noteret for tiden 23,74 sekunder, mens danskeren brugte 23,75.Blume kvalificerede sig til finalen i hurtigste tid, da hun fredag satte personlig rekord med tiden 23,85, og lørdag kappede hun altså yderligere hundrededele af den danske rekord, og det var tæt på at udløse en guldmedalje.Læs også:Pernille Blume tog en for holdet, sikrede den gode stemning og startede bronzeløbetI finalen i 100 meter butterfly sluttede Emilie Beckmann på en syvendeplads. Med tiden 58,35 sekunder satte hun personlig rekord, men det rakte ikke til at kæmpe om medaljer.Storfavoritten Sarah Sjöström blev en suveræn vinder uden at sætte en imponerende tid. Svenskeren blev noteret for tiden 56,13 sekunder.Ny medalje på vej?I 200 meter butterfly blev Viktor Bromer nummer to i sin semifinale, og tiden 1.55,73 minutter kvalificerede ham til finalen i den tredjebedste tid samlet. Finalen svømmes søndag aften.I 100 meter brystsvømning formåede Rikke Møller Pedersen lige netop ikke at bane sig vej til finalen, da hun blev nummer fem i sin semifinale. I den samme semifinale sluttede Matilde Schrøder sidst.Læs også:Dansk medalje ved EM i svømningHverken Mie Ø. Nielsen eller Julie Kepp Jensen svømmede sig videre fra semifinalen i 50 meter rygsvømning.Langbane-EM er en del af European Championships, som foregår fra 2. til 12. august og samler EM i syv forskellige sportsgrene.Læs også:Dansk medalje ved EM i svømningUd over svømning drejer det sig om roning, cykling, golf, gymnastik, triatlon og atletik. Sidstnævnte afholdes i Berlin, de øvrige idrætsgrene i Glasgow./ritzau/
Roxette er et svensk pop-band, der står bag store hits fra 1980’erne og 1990’erne som 'The Look', 'Listen to Your Heart', 'It Must Have Been Love' og 'Joyride'.Roxette bestod blandt andet af forsangeren Marie Frederiksson. Hun døde mandag 61 år gammel.Marie Fredriksson kæmpede i mange år med følgerne af en kræftsygdom. Hun fik diagnosen i 2002.Radiovært: Roxette er en af de største successerRoxette blev dannet i 1986 og bestod også af Per Gessle. Roxette udgav sit sidste album i 2016.Marie Frederikssons helbred betød, at Roxette stoppede med at turnere i 2016. Roxette optrådte sidste gang i Danmark i 2015, hvor de spillede på Jelling Festival.Henrik Milling er radiovært og mener, at Roxette er en af de største successer i skandinavisk musik. Han siger, at Roxette fik stor succes i USA, selvom det er rigtig svært.
Du kender måske ikke navnet Mabel.Men du har med stor sandsynlighed hørt hendes kæmpehit 'Don't Call Me Up', der har næsten 500 millioner afspilninger på Spotify.Om MabelFødt i Spanien den 20. februar 1996 som datter af en britisk far (Cameron McVey) og en svensk mor (Neneh Cherry).Slog igennem med sangen 'Finders Keepers' i 2017 og udgav sit debutalbum 'High Expectations' i 2019, hvor kæmpehittet 'Don't Call Me Up' også er på.Har netup vundet prisen 'Bedste kvindelige soloartist' ved Brit Awards og er i øjeblikket på en europæisk turné, der bringer hende forbi Danmark den 5. marts.Og som om det ikke var nok, har det 24-årige britiske popstjerneskud med den berømte familie (mere om den senere) også 14 millioner månedlige lyttere på den svenske musikstreamingtjeneste.Mabel har skabt sig et navn med sine distinkte beats, en karakteristisk mørk stemme og masser af attitude, mener tidligere DR-radiovært og popekspert Sandie Westh:- Mabel er slået igennem som en del af bølgen af kvindelige kunstnere med mega meget attitude. For nogle år siden så vi en anden bølge, hvor unge med guitarer slog igennem i kølvandet på Ed Sheerans succes, siger Sandie Westh og uddyber:- Lige for tiden ser vi kunsterne som Jorja Smith, Ella Mai, Dua Lipa – og ikke mindst Mabel – dominere hitlisterne. Det er kvinder med masser af attitude.Lyt til kæmpehittet 'Don't Call Me Up', mens du læser videre:Mabel - Don't Call Me Up0:00Kåret som årets kvinde ved Brit AwardsOg attituden har allerede taget 24-årige Mabel langt.Vi vil vildt gerne have kvinder med attitude i 2020 (...) Hvis du er en kvinde uden attitude, så tror jeg ret hurtigt, du er glemt.Sandie Westh, popekspertUdover stor kommerciel succes er hun netop blevet kåret som årets kvindelige solokunstner ved Brit Awards, og så er hun i fuld gang med sin 'High Expectations'-turné, der også tager hende forbi Lille Vega i København torsdag den 5. marts.Sandie Westh beskriver Mabels musik som eksponent for genren "mørk pop", hvor det giver pluspoint, hvis man pakker sit produkt ind i benhård attitude fremfor et sukkersødt nabopige-image.- Musikken er spændende og fyldt med meget distinkte beats. Det er musik, der rammer dig lige i mellemgulvet og er fyldt med sådan en "du skal fandeme ikke komme her og lære mig noget"-attitude, forklarer Sandie Westh.- Vi vil vildt gerne have kvinder med attitude i 2020. Og det gælder i virkeligheden helt generelt i kulturens verden. Hvis du er en kvinde uden attitude, så tror jeg ret hurtigt, du er glemt.Læs også:De ville score din mand for 10 år siden: Nu er The Pussycat Dolls tilbageMabel med sin pris for 'Bedste kvindelige soloartist', som hun vandt ved Brit Awards 2020. - Det er lykkedes for hende at skille sig ud, mener Sandie Westh. (Foto: IAN WEST © Scanpix)I den forbindelse bør vi sende en tanke til stjerner som Rihanna og Beyoncé, mener Sandie Westh. De har nemlig inspireret mange af de kvinder, der slår igennem i musikken i disse år.- Mabel og andre i hendes generation har med andre ord fået attituden ind med den musikalske modermælk.Den attitude gav Mabel verden en smag på så sent som 26. februar, da hun udgav sin seneste single 'Boyfriend'. I et tweet akkompagneret af et klip fra videoen skrev hun således:- At ville have nogen i dit liv betyder ikke, at du ikke stadig kan være dat bitchh (have styr på det).Lyt til Mabels seneste single 'Boyfriend', mens du læser videre:Mabel - Boyfriend0:00Og i et interview med The Guardian sidste år revsede hun både den britiske premierminister Boris Johnson og dovne elskere:- Jeg er chokeret over, hvor mange fyre der ikke løfter en motherfucking finger og forventer, at du gør al fucking arbejdet. Så må jeg i gang med at lave baglæns saltomortale og gå i fucking split, lød det blandt andet i det interview.I familie med DR-vejrværtMabels attitude og ubestridelige musikalske talent er dog ikke kun kommet ind med modermælken. Det udgør faktisk selve blodet i hendes årer.Hendes forældre er nemlig ingen ringere end musikerne Cameron McVey og Neneh Cherry.McVey er både sanger og sangskriver og har produceret musik til – blandt andet – Massive Attack, All Saints og Sugababes.Cherry er også sanger og sangskriver og slog igennem som solokunstner i London i slutningen af 80'erne. Hun er særligt kendt for det verdensomspændende hit 'Buffalo Stance'.Inden Brit Awards var der mange, der ikke vidste, at Mabel er datter af sanger Neneh Cherry. 'Ok, så en del af os har lige opdaget, at Mabels mor er Neneh Cherry' lød en overskrift blandt andet i Cosmopolitan. (Foto: Ana M. Wiggins © Scanpix)Forældrene er dog ikke de eneste bemærkelsesværdige familiemedlemmer på Mabels stamtræ. Neneh Cherry er nemlig halvsøster til sangeren Eagle-Eye Cherry og stedsøster til DR-vejrværten Christian Cherry.- Neneh er egentlig min stedsøster, men fordi hendes mor flyttede sammen med min far, da hun kun var et år gammel, har hun altid set min far som sin far også. Så vi betragter hinanden som fuldblodssøskende, forklarer Christian Cherry.Vejrvært Christian Cherry er stedbror til Mabels mor, Neneh Cherry. De betragter dog hinanden som fuldblodssøskende. (© dr)Det vil med andre ord sige, at Christian Cherry faktisk kan betragte Mabel som sin niece – om end de altså ikke er blodsbeslægtede.- Mabel har altid elsket at lave shows og været meget målrettet, siden hun var helt lille, forklarer Christian Cherry.- Da hun blev teenager, begyndte hun for alvor at gå ind i musikken. Og så var det, ligesom det eksploderede ret pludseligt for hende. I England og andre steder har hun været et virkeligt stort navn længe før, hun blev det i Danmark, lyder det fra vejrværten, der forklarer, at de altid "har dyrket musikken sammen som familie".- Specielt når vi er sammen på vores fælles landsted i Sverige.Lige for tiden er det dog ikke meget, han ser til Mabel – simpelthen fordi hun farer Europa rundt på turné. Christian Cherry får hende dog at se, når han selv lægger vejen forbi Lille Vega i København for at overvære hendes koncert den 5. marts.- Ellers ses vi i familien typisk et par gange i løbet af året. Vi er jo meget opdelte. Eagle-Eye bor i Stockholm, Neneh er mest i London, og jeg bor i Aarhus.Mabel fik ikke bare en pris ved Brit Awards 2020. Hun havde også æren af at åbne den storstilede prisuddeling. (Foto: Matt Crossick © Scanpix)'Hun skal holde snuden i sporet'Koncerten i Lille Vega er for længst udsolgt, og i den forbindelse kan det måske undre, at en så succesfuld kunstner som Mabel bliver booket til en sal, der blot kan rumme omkring 500 publikummer.Sandie Westh forklarer, at det imidlertid ikke er usædvanligt, at kvindelige popkunstnere, der nyder stor succes i udlandet, bliver booket til små scener i Danmark.- Vi er tit lidt sløve i optrækket herhjemme, når det kommer til de dér store, internationale popdamer. Det er ikke, fordi de ikke på et tidspunkt kan blive lige så store herhjemme, som de er i udlandet, men vi er bare lidt bagud på det område i Danmark.Hvad skal Mabel gøre, hvis hun for alvor vil have os til at få øjnene op for hende herhjemme?- Hun skal holde snuden i sporet og blive ved med at lave hits, hvis hun vil konsolidere den succes, hun allerede har. Hun har attituden, talentet og viljen til at blive en virkelig stor kunstner, så hun skal bare fortsætte sit hårde arbejde – men så ligger verden også for hendes fødder, siger Sandie Westh.Læs også:'Historien om misbruget har modnet ham': Justin Bieber gør comeback efter turbulent tid

En stribe internetsider på dansk tilbyder at udskrive receptpligtige lægemidler og sende dem direkte hjem til hoveddøren med pakkepost.DR har fundet fire hjemmesider, der opererer fra Storbritannien, der alle fungerer på den måde, at man udfylder en formular på dansk og anmoder om et lægemiddel. Derefter behandler en engelsk læge eller farmaceut en oversat version af anmodningen, hvorefter medicinen bliver sendt med pakkepost og ankommer en eller få dage senere, såfremt anmodningen bliver godkendt.Modellen er fuldt lovlig, men både læger, patientforeninger og myndighederne fraråder at bruge hjemmesiderne.- Risikoen for fejlbehandling er alt andet lige noget større, end hvis man benytter det danske sundhedsvæsen, siger Anette Lykke Petri, der er overlæge og enhedschef i Styrelsen for Patientsikkerhed, til DR.Udsnit fra den danske udgave af det britiske net-apotek Treated.com. (© dk.treated.com)"Super hurtig levering og nemt at bestille"DR har spurgt hjemmesiderne, hvor mange danske kunder de har haft, men det vil ingen af dem svare på. En af siderne, Treated.com, oplyser dog i en mail til DR, at de på det danske marked har ”hjulpet tusindvis af patienter og det gør vi stadig”.- Det danske online medicinsalg vokser i takt med, at efterspørgslen fra kunderne stiger. De har mindre tid, ønsker det skal være nemt og bekvemt, og det er det, vi giver dem, skriver Treated.com til DR.Siderne har eksisteret i flere år, og på Trustpilot har mere end 1000 danskere anmeldt dem. Ofte med bemærkninger såsom ”super hurtig levering og nemt at bestille” og ”hurtigste og mest effektive betjening nogensinde!!!!”Patientforening: Meget bekymrendeMen både danske læger og patientforeninger advarer mod siderne.- Vi vil kraftigt advare borgerne mod at gøre det her Når man ordinerer medicin på nettet, så kan det gå ud over patientsikkerheden, hvis der ikke er en direkte relation mellem lægen og patienten. Så det er meget bekymrende, siger Morten Freil, der er direktør i Danske Patienter, som er paraplyorganisation for en lang række patientforeninger.Vi vil kraftigt advare borgerne mod at gøre det her. Når man ordinerer medicin på nettet, så kan det gå ud over patientsikkerheden.Morten Freil, direktør i Danske PatienterSamme melding kommer fra de danske læger.- Der er et patientsikkerhedsmæssigt problem i det. For de læger kender ikke noget til patientens baggrund, de har ingen sygehistorie med, som man har, når man går til sin danske læge. Så det er ikke noget vi kan anbefale, siger Tue Flindt Müller, der er formand for Lægeforeningens lægemiddeludvalg.Opererer uden om det danske sundhedsvæsenSelvom hjemmesiderne er på dansk, og der er dansktalende kundeservice med et dansk telefonnummer, så er siderne hjemmehørende i Storbritannien, og derfor foregår det hele uden om det danske sundhedsvæsen.Det betyder dels, at der ikke er offentligt tilskud til medicinen, men det betyder også, at de engelske læger og farmaceuter, der udskriver medicinen, ikke har adgang til patientens medicinkort, hvor det fremgår, hvad patienten ellers tager – eller har taget – af medicin.- Vi kan så heller ikke se hvad der er udskrevet fra den læge ovre i England, for det kommer heller ikke ind på medicinkortet, og det vil sige så mangler vi den oplysning, hvis patienten glemmer at oplyse om det, eller bevidst holder det tilbage, siger Tue Flindt Müller fra Lægeforeningen.De britiske læger og farmaceuter stiller i nogle tilfælde opfølgende spørgsmål på skrift til kunder, der efterspørger medicin på hjemmesiderne.Men det beroliger ikke Lægeforeningen, da patienter ikke altid har helt styr på deres egen historik.- Det vil sige, at de kan komme til at ordinere et præparat, der ikke går i spænd med de andre præparater, som patienten får i forvejen. Der kan man i sidste instans risikere, at folk får en blødning eller en blodprop, fordi de to medicintyper ikke går godt sammen, siger Tue Flindt Müller, der er formand for Lægeforeningens lægemiddeludvalg.Lægeforeningen: Nogle recepter kræver fysisk undersøgelseEt andet problem er, at en stribe af de lægemidler, man kan få på hjemmesiderne, ifølge Lægeforeningen kræver en fysisk undersøgelse af patienten.For eksempel bør der tages blodtryk, før en kvinde får ordineret p-piller, forklarer formanden for Lægeforeningens Lægemiddeludvalg.- Så man ikke giver p-piller til en der i forvejen har forhøjet blodtryk, for det vil også øge hjertebelastningen og risikoen for blodpropper senere hen, forklarer Tue Flindt Müller.Men også en række øvrige andre præparater på siderne - mod for eksempel blærebetændelse, virusinfektioner, lavt stofskifte, impotens og for højt kolesterol - bør kun udskrives efter en fysisk undersøgelse, siger han.- Og det kan man jo ikke over nettet. Så jeg undrer mig virkelig over det her, det må jeg sige, siger Tue Flindt Müller.Lægemiddelstyrelsen: Fuldt lovlig metodeDe fire hjemmesider har alle det grønne EU-logo til godkendte net-apotekerPå trods af advarslerne opererer siderne fuldkommen lovligt, og der er heller ikke noget ulovligt i at benytte dem, oplyser Lægemiddelstyrelsen til DR.Hjemmesiderne er således alle godkendt af de britiske myndigheder og har derfor det grønne EU-logo til netapoteker.Og lovgivningen siger, at man godt må købe og importere receptpligtige lægemidler til eget brug fra andre EU eller EØS-lande, så længe de er købt lovligt i det pågældende land.Apotekersites: Patientsikkerhed er kernenIngen af de britiske apotekshjemmesider har ønsket at stille op til et interview med DR. Men i en kommentar til bekymringen for patientsikkerheden skriver virksomheden Hexpress, der står bag tre af de dansksprogede hjemmesider, som tilbyder receptpligtig medicin:- Vi er sikre på, at den service, vi leverer, er sikker. Patientsikkerhed er kernen i alt, hvad vi gør, og vi sigter mod at levere en sikker service til alle kunder. Udbuddet af lægelige tjenester online er et område, der er under udvikling og er ikke beregnet til at erstatte fysiske konsultationer med læger. Vi anbefaler alle patienter, at de også konsulterer deres lokale læge.Vi er sikre på, at den service, vi leverer, er sikker. Patientsikkerhed er kernen i alt, hvad vi gør.Hexpress, der står bag tre af de dansksprogede hjemmesiderDR har også spurgt indehaverne af hjemmesiderne, om et eventuelt Brexit vil betyde, at deres forretning i Danmark stopper.- Hvis Brexit eller en hård Brexit sker, forventer vi ikke, at det har nogen væsentlig indflydelse på vores service, skriver en af hjemmesiderne, Treated.com, til DR.Patientforeninger vil have modellen stoppetMen patientforeningerne opfordrer politikerne til at tage affære.- Vi håber meget, at den danske regering vil tage fat i det her spørgsmål og gå til EU. Der er brug for at få set på det her. Kan det stoppes, sådan at vi sikrer os, at patienterne ikke bliver udsat for alvorlig fare ved at købe medicin på nettet, spørger Morten Freil, der er direktør i Danske Patienter, som er paraplyorganisation for en lang række patientforeninger.I mellemtiden vil Danske Patienter have myndighederne på banen.- Det er vigtigt at myndighederne informerer borgerne om den risiko, der er ved at handle medicin på nettet på den her måde. Og så selvfølgelig på den lange bane sørge for at få det her stoppet, så det ikke kan lade sig gøre, siger Morten Freil.Styrelse: Ingen mulighed for at gribe indMen det er der ikke umiddelbart udsigt til.Lægemiddelstyrelsen skriver til DR, at de engelske myndigheder har oplyst til styrelsen, at hjemmesiderne ikke opererer i strid med britisk lovgivning.- Vi har ingen aktuelle planer om at foretage os yderligere i relation til disse sider, skriver Lægemiddelstyrelsen til DR.Styrelsen for Patientsikkerhed har informeret om de forskellige risici ved brugen af udenlandske netapoteker på sin hjemmeside, men meget mere kan vi ikke gøre, lyder det fra styrelsen.- De her sites er underlagt EU-lovgivning, og der har vi ikke nogen mulighed for at gribe ind på nogen måde. Men vi vil helt klart anbefale, at man benytter det danske sundhedsvæsen siger Anette Lykke Petri, der er overlæge og enhedschef i Styrelsen for Patientsikkerhed.
- Jeg har altid tænkt på ham som sådan en diplomattype. En meget, meget pæn mand.Sådan siger DR’s filmanmelder Per Juul Carlsen om den svenske skuespiller Michael Nyqvist, der døde i går, 56 år gammel, efter et års sygdom.- Der er noget meget regelret, retskaffent og svensk over ham, siger Per Juul Carlsen, der derfor blev meget overrasket, da han fandt ud af, at Michael Nyqvists biologiske far er fra Italien.Det skrev skuespilleren om i sin biografi ’När barnet har lagt sig’ fra 2009.- Jeg kan næsten ikke forestille mig noget mere svensk end Michael Nyqvist, siger Per Juul Carlsen.Læs også:Den svenske stjerneskuespiller Michael Nyqvist er dødMichael Nyqvist er blandt andet kendt for sin rolle som politimand i de i alt syv ’Beck’-film, som journalist i den populære ’Millenium’-trilogi og i store internationale film som ’Mission Impossible’ og ’John Wick’.- Han var en dygtig svensk skuespiller, dog ikke helt ligeså stor som landsmændene Stellan Skarsgård og Max von Sydow, siger Per Juul Carlsen.- Men det kunne han måske være blevet med alderen, tilføjer han.Det klædte ham nemlig, mener DR’s anmelder, at blive sluppet løs i store amerikanske film i mindre diplomatiske roller end dem, han ellers har spillet mange af i karrieren.Her ser Per Juul Carlsen tilbage på tre ikoniske roller, som han vil huske Michael Nyqvist for.Millenium (2009)- Trilogien af Stieg Larsson, der slog bredt igennem både som bog og film, blev Michael Nyqvists store gennembrud i Danmark.- Der er tale om en arketypisk nordic noir - en klassisk krimi placeret i meget nordiske omgivelser, hvor en kvindelig hacker (Noomi Rapace) og en skruppelløs journalist (Michael Nyqvist) skal opklare nogle brutale kvindemord.- I denne rolle træder Michael Nyqvist ud af det politisk korrekte og spiller på flere strenge. Han får lov at være en retskaffen journalist men viser også temperament og siger: ’Det er kraftedeme for dårligt, nu går jeg mine egne veje’. Han får lov til at folde et menneske ud og vise mange facetter, og det gør han godt.- Den første film i serien (’Mænd der hader kvinder’) er klart den bedste.Den Sorte Pimpernel (2007)- Hans rolle i denne film står for mig som indbegrebet af, hvad for en type Michael Nyqvist var som skuespiller.- Han spiller en svensk ambassadør, Harald Edelstam, der holder på formerne som diplomat i Chile under militærkuppet i 1973. Jeg kan tydeligt huske ham gå rundt og fortælle de der militærfolk – på en meget diplomatisk facon - at det, de havde gang i, var utilstedeligt. Hvilket selvfølgelig ikke nyttede, så han måtte træde i karakter.- Det er den arketypiske Michael Nyqvist-rolle.Mission Impossible – Ghost Protocol (2011)- Denne film blev hans store internationale gennembrud.- Han træder endnu mere ud af sine faste roller og spiller hovedskurken – en svenskfødt russisk atomstrategiker, der arrangerer et angreb på Kreml og skyder skylden på Mission Impossible-styrken. Og så må Tom Cruise rage kastanjerne ud af ilden.- Som skurk er Michael Nyqvist ikke den temperamentsfulde type men mere udtryksfuld og afdæmpet. Hvis man forestiller sig en far, der er advokat, og som man kun ser meget lidt, der kommer ud fra sit kontor og skuler lidt på en, og så går igen – det er Michael Nyqvist som skurk.
Svensk politi skød i aftes mod en gruppe stenkastende unge i Stockholm-forstaden Rinkeby.Rinkeby er ét af 15 boligområder, som politiet i en rapport fra februar sidste år identificerede som "særligt udsatte områder", hvor det ikke er unormalt, at politiet støder sammen med urostiftere.Læs også:Politi skød mod stenkastere i Stockholm-forstadI rapporten fremhæver politiet i alt 53 svenske boligområder som "udsatte", hvor der er lav socioøkomisk status, udpræget kriminalitet i form af vold og narkohandel og derudover en utilfredshed med det omkringliggende samfund.Udsatte områder i Sverige•Udsatte områder: 32•Risikoområder: 6•Særligt udsatte områder: 15•I alt: 53Af disse er de "særligt udsatte områder" i rapporten karakteriseret som parallelsamfund med udpræget ekstremisme, systematiske trusler og vold mod vidner og steder, hvor det er "svært eller praktisk talt umuligt at arbejde" for politiet.Yderligere er seks boligområder kategoriseret som "risikoområder", der ikke opfylder kriterierne for at være særligt udsat.Særligt udsatte områder•Fire ligger Stockholmsområdet: Rinkeby/Tensta, Husby, Hallunda/Norsborg i Botkyrka kommune og områderne Ronna/Geneta/Lina i Södertälje kommune.•To i Malmø: Rosengård og Södra Sofielund/Seved.•Seks i og omkring Gøteborg: Bergsjön, Biskopsgården, Gårdsten, Hammarkullen, Hjällbo og Lövgärdet.•Derudover er der Vivalla i Örebro, Skäggetorp i Linköping og Araby i Växjö.Problemer er normaliseretIfølge politirapporten har boligområderne været udsatte i så mange år, at problemerne er blevet "normalisereret" både for indbyggere og myndighederne.Derudover risikerer flygtningestrømmen til Sverige at blive et problem for områderne, der i forvejen har store socioøkonomiske problemer, lyder det i rapporten.Læs også:Korrespondent: Uroligheder sætter tyk streg under problemerne i svenske forstæderOmråderne har i forvejen en stor andel af indbyggerne med udenlandsk baggrund. I Rinkeby tæller indvandrere og efterkommere omkring 90 procent af indbyggerne.Rinkeby i 1988 (Foto: Holger Ellgaard © wikipedia)Tit uro i RinkebyDer er ofte uro i Rinkeby.Tidligere på måneden måtte tre politifolk på skadestuen, efter at en større gruppe personer angreb dem med slag, spark og flasker. I starten af december blev to brødre, der er kendt af politiet, skudt og dræbt på en café i byen.Læs også:Svensk politichef: Alvorligt når politiet bliver angrebetI maj 2013 var der ballade i flere nætter i træk, og der blev der sat ild til tre skoler, en politistation og adskillige biler. Urolighederne spredte sig til flere områder omkring Stockholm. Det samme var tilfældet tilbage i 2010.Biler i brand i Stockholm-forstaden Rinkeby i mak 2013. (Foto: Scanpix Sweden © Scanpix)
Efter to stormombruste år og målrettede forsøg på at få styr på sagerne, troede mange måske, at den interne uro i Sveriges fornemmeste kulturinstitution, Det Svenske Akademi, som uddeler den anerkendte Nobels litteraturpris, var fortid.Men nu har to nyligt tiltrådte medlemmer af Nobelkomiteen valgt at gå. De to var sammen med tre andre blevet udpeget som en særlig støttegruppe, der skulle støtte genopretningen af akademiet efter en overgrebssag lagde den 233 år gamle insititution i ruiner. Det skriver BBC.Forfatteren Kristoffer Leandoer har meldt ud, at han stopper, fordi oprydningsarbejdet efter overgrebsskandalen, der førte til en dom for voldtægt, går for langsomt.Det Svenske AkademiDet Svenske Akademi (Svenska Akademien) blev stiftet i 1786 af den daværende konge. Den svenske konge fungerer stadig som protektor for akademiet.Nobelprisen i litteratur har været Det Svenske Akademis ansvar, siden den i 1901 blev overrakt for første gang.Akademiet består af 18 medlemmer, som udnævnes på livstid.I november sidste år blev det besluttet, at fem eksterne medlemmer skulle være med til at uddele prisen fremover. Det er to eksterne medlemmer, som nu har valgt at forlade Det Svenske Akademi.- Jeg forlader mit arbejde i Nobelkomiteen, fordi jeg hverken har tålmodighed eller tid til at vente på resultatet af det forandringsarbejde, som er sat i gang. Akademiet og jeg har to forskellige tidsopfattelser. Et år er aldeles lang tid i mit liv, men aldeles kort i akademiets, siger han til Svenska Dagbladet.Gun-Britt Sundström, som er det andet medlem, der nu har forladt komiteen, begrunder til gengæld sin exit med valget af årets prismodtager, som hun mener er et udtryk for, at politik betyder mere end litteratur.I oktober gik litteraturprisen til den østrigske forfatter Peter Handke. Han er af flere blevet kritiseret, fordi han i en bog fra 1996 kastede tvivl om den serbiske massakre i Srebenica, der fandt sted under krigen i det tidligere Jugoslavien i 90'erne.Overgrebsskandale og 'Kulturprofilen'Turbulensen i Det Svenske Akademi begyndte allerede tilbage i 2017, hvor 18 kvinder i den svenske avis Dagens Nyheter fortalte om seksuelle overgreb – udført af en mand tæt på Det Svenske Akademi.Manden, der i første omgang blev døbt Kulturprofilen, blev senere afsløret som den fransk-svenske fotograf og teaterdirektør Jean-Claude Arnault.Han er gift med et tidligere medlem af Det Svenske Akademi, digteren Katarina Frostenson, som på grund af skandalen var blandt de mange medlemmer, der forlod akademiet.Læs også:Fra fornem pris til voldtægtsanklager: Sådan opløste #metoo-skandale kongens Nobel-akademiJean-Claude Arnault blev i 2018 fundet skyldig i voldtægt og idømt to års fængsel.Ifølge Klaus Rothstein, anmelder ved Weekendavisen og vært på 'Skønlitteratur på P1', har de seneste års uro ikke skadet selve prisen, som han kalder 'verdens vigtigste litteraturpris'. Men det samme gælder måske ikke for Det Svenske Akademi.- Dybest set har prisen det godt, men organisationen er meget ramponeret. Hver gang man tror, den er ved at reparere sig selv, så sker der en eskalering alligevel, siger han.Jean-Claude Arnault blev i oktober 2018 idømt to års fængsel for voldtægt ved retten i Stockholm. (Foto: TT News Agency © Scanpix)Farvel til det Svenske Akademi?Klaus Rothstein har fulgt sagen tæt, siden den brød ud for lidt over to år siden. Selvom de to eksterne medlemmers afgang er uheldig timing for Det Svenske Akademi her en uge før årets pris(er) bliver uddelt, så mener han ikke, at det er et udtryk for, at man ikke har taget problemerne alvorligt.Se en dokumentar om NobelskandalenSe den svenske dokumentar 'Sexskandale i Nobel-akademiet' via DRTV her.- Modellen (for Det Svenske Akademi) har været diskuteret på regeringsniveau og i Kongehuset. Det har ikke kunnet føres højere op - så det er ikke, fordi man ikke har gjort sit tankearbejde ordentligt, siger han og tilføjer:- Jeg kan ikke sige, at man har gjort noget decideret forkert. Jeg ved ikke, hvilken model man skulle have grebet til, der kunne have skabt ro. Jeg tror altid, at hvor der er stor magt og indflydelse på spil, foregår der voldsomme magtkampe.Han gætter på, at akademiet, som indtil nu har forholdt dig tavse i forhold til de to eksterne medlemmers afgang, ikke kommer med en officiel udmelding om, hvad der nu skal ske.Men han understreger, at der ikke noget sted står nedskrevet, at det nødvendigvis skal være Det Svenske Akademi, der uddeler litteraturprisen.- Hvis stiftelsen bliver træt af Det Svenske Akademi, er der ikke noget til hinder for, at de siger goodbye og prøver en anden konstellation.
Står det til svenskerne, kommer Peter Aalbæk Jensen ikke længere til at stå i spidsen for film, der er produceret i byen Trollhättan.Det er selskabet Film i Väst, der ifølge avisen GP nu melder kontant ud, efter efter Peter Aalbæk Jensen har besvaret anklager om sex-chikane af medarbejdere med, at 'det lyder sandsynligt' og 'det er en del af hans natur'.'Hvis Nanna Frank Rasmussen har et problem med, at nogen har klappet hende på numsen til en fest for tyve år siden, så er det noget, hun må håndtere, har Peter Aalbæk Jensen blandt udtalt, efter filmanmelder Nanna Frank Rasmussen i Jyllands-Posten beskrev, hvordan Peter Aalbæk forgreb sig på hende, da hun var 25 år gammel.Kræver Aalbæk Jensen fjernetMen nu er Peter Aalbæks udtalelser faldet Zentropas svenske samarbejdspartner, Film I Väst, for brystet.Von Trier afviser anklager om sexchikane fra BjörkFilm i Väst, der støtter og samarbejder med filmselskaber, der vil optage i Trollhättan, har derfor forlangt, at Peter Aalbæk Jensen fjernes som producent af den kommende Lars von Trier-film, "The House That Jack Built".- Vi kan ikke samarbejde med Zentropa, når Peter Aalbæk Jensen er producent på vores fælles produktioner, siger Film i Västs administrerende direktør, Mikael Fellenius.Björk startede debattenDebatten om Zentropa begyndte, da sangerinden Björk i kølvandet på historierne om sexchikane i filmindustrien i Hollywood i et Facebook-opslag fortalte, hvordan hun også følte sig chikaneret af Lars von Trier under optagelserne til "Dancer in the Dark" tilbage omkring årtusindskiftet.Her ses Björk og Lars von Trier i 2000 til Cannes Film Festival i forbindelse med filmen 'Dancer in the Dark'. (Foto: Pascal GUYOT © Scanpix)Læs også:Skuespillerforbund og Filminstitut: Vi hører stort set aldrig om sexchikaneKritikken er dog pure blevet afvist af Peter Aalbæk Jensen, som blandt andet fik nævnt, at han selv flere gange har klasket kvindelige ansatte bagi.Peter Aalbæk Jensen afviser kritikkenPeter Aalbæk Jensen afviser i et interview med SVT's Kulturnyheterna, at han vil ændre stil eller holdning.- Hvis svenskerne kun vil arbejde med aseksuelle socialdemokrater, så er det deres ret, siger han og konstaterer i samme interview, at der findes andre lande end Sverige, man kan lave film i.Zentropas administrerende direktør, Anders Kjærhauge, udtaler til Ritzau, at det langt fra er første gang, at der er kurrer på tråden mellem Film i Väst og Zentropa.- Vi har arbejdet sammen med dem i 25 år, og det er jo ikke første gang, at vi er uenige.- Vi respekterer, at Film i Väst måtte have issues omkring, hvad Zentropa gør, og hvad Peter siger. Det løser vi, ligesom vi har gjort det før, siger han.Der har i mange år været et tæt samarbejde mellem Film i Väst og Zentropa.En lang række af Lars von Triers film er optaget i Sverige, og det samme er den kommende film, der får premiere næste år./DR Nyheder/
'Midsommar' er muligvis den smukkeste gyserfilm, du nogensinde kommer til at se. Man får både ustyrlig lyst til at begive sig ind i det inderste af idylliske Sverige og rende rundt med blomster i håret, men man får også lyst til at bygge en høj mur i Øresund og skærme os mod det mørke og skræmmende.En gruppe amerikanske universitetsvenner tager med deres svenske medstuderende Pelle (Vilhelm Blomgren) til idylliske Sverige for at opleve en midsommerfestival, som fejres efter oldgamle traditioner.Ida RudSommeren igennem skriver Ida Rud om de største filmpremierer og nye film herhjemme.Ida Rud er uddannet journalist, tilrettelægger på 'Troldspejlet' og skriver om film hos blandt andet Filmmagasinet Ekko og Berlingske.Pelle er vokset op i et stort kollektiv, der bruger hedenske skikke i hverdagen, og de unge amerikanere, såvel som seeren, betages af folkene i hvide klæder med smukke broderier og overfloden af gammelt håndværk i alt fra bygninger til køkkenredskaber og udsmykninger.Et forhold i opløsningOprindeligt var det bare gutterne, der skulle af sted sammen, men Christian (Jack Reynor) tager sin kæreste Dani (Florence Pugh) med. Hun er filmens hovedperson, og i begyndelsen mister hun sin familie, da hendes syge søster begår selvmord og tager forældrene med i købet.Selv om der er alle mulige sympatiske årsager til, at Dani tager turen til Skandinavien, ulmer utilfredsheden alligevel hos vennerne, især den drengerøvede Mark, der mest er ude på at få noget på den dumme. En kedelig kæreste er det sidste, han gider have med på slæb, og han har højlydte diskussioner med sin ven om, at han bør slå op med hende.Der er kurrer på tråden mellem Dani og Christian, for hun er sårbar, usikker og med et stort behov for hans omsorg, og han har svært ved at give hende den tryghed, hun mangler. Det er et forhold i opløsning, men efter knap fire år sammen har de svært ved at gøre det forbi.Levende naturDani er godt klar over, at hun er i risiko for at miste Christian, og da hun allerede har mistet så meget, ignorerer hun derfor sine egne behov og mavefornemmelser, hvilket blandt andet kommer til udtryk, da de er ankommet til Sverige.Her får de som det første tilbudt nogle svampe. Dani vil gerne vente og lige lande, men fyrene er ivrige efter at blive skæve sammen. Christian vil selvfølgelig vente med hende, men så er hun jo trist og ødelægger drengenes sommer, så hun overgiver sig – og får et dårligt trip.Svampe og andre hallucinerende urter er en stor del af festivalen, og folk i alle aldre tager del i det som det mest naturlige. Og de smukke marker og bølgende bakker i sommerflor begynder vitterligt at bølge.Det er til at starte med subtilt, men jo mere filmen skrider frem, jo mere levende bliver baggrunden – blomster pulserer, ansigter kommer til syne i bakkerne, træer bugter sig, og det er hele tiden, urovækkende og enerverende. En diskret detalje, der understreger det voksende ubehag.En afslappende sommerferie i Sverige tager hurtigt en mørk drejning, da landsbyboerne inviterer deres gæster til at deltage i festlighederne. (Foto: GABOR KOTSCHY © © A24)Smuk, brutal og blodigInstruktøren Ari Aster imponerede sidste år med sin debut 'Hereditary'. Her var der mere overnaturlig uhygge og gammel magi på spil, hvor der denne gang ikke er noget unaturligt til at bortforklare det morbide. Midt i skønheden er den voldsomt brutal i de grafiske og blodige scener.Den er svær at ryste af sig, og selv om filmen egentlig ikke er vanvittigt uhyggelig, kryber den sig alligevel iskold under huden på en i de knap 2,5 time, den varer. Det lyder længere, end det føles, selv om der faktisk ikke sker så meget. Ligesom de unge er man gæster på en syret rejse udi ekstrem svensk folklore.
Intet mindre end 2.771 sange blev indsendt til næste års udgave af det svenske Melodi Grand Prix, Melodifestivalen.Af dem er 28 sange blevet udvalgt til at dyste i den nationale konkurrence, og blandt de 28 gemmer der sig faktisk en sang, der er skrevet af tre danske sangskrivere.Det drejer sig om nummeret 'Last Breath', der har Carpark Norths trommeslager Morten Thorhauge samt det succesfulde sangskriver-makkerpar Peter Bjørnskov og Lene Dissing som afsendere.Læs også:Mors død inspirerede dansk rockgruppe til ny plade: Det har været som terapiNummeret skal fremføres af den 20-årige svenske rapper og sanger Liam 'Liamoo' Cacatian Thomassen, der sidste år vandt talentprogrammet 'Idol' i Sverige og siden har haft et par hits i hjemlandet.Hos de svenske bookmakere spås den unge stjerne allerede nu til at være blandt de største vinderkandidater i næste års konkurrence.- Det er da meget sjovt, og vi er alle tre rigtig glade for det, men helt ærligt er det faktisk ikke noget, jeg har tænkt særligt meget over, siger en ydmyg Morten Thorhauge og fortæller, at sangen slet ikke var tænkt som en Grand Prix-sang.Carpark Norths trommeslager, Morten Thorhauge, står sammen med Peter Bjørnskov og Lene Dissing, bag en af sangene i næste års svenske Melodi Grand Prix, Melodifestivalen. (© Copenhagen Records)Endte i Grand Prix ved et tilfældeMorten Thorhauge skriver primært sange til Carpark North, men sidder af og til og nørkler med andre projekter. Og på netop 'Last Breath' kom Peter Bjørnskov og Lene Dissing ind over, og sammen kreerede de en demoversion af sangen, som de efterfølgende sendte til en kontakt på pladeselskabet Universal i Stockholm.Og vupti; inden trioen kunne nå at sige 'smörgåsbord', havde den svenske pladeselskabsmand, der var vild med sangen, hevet fat i 'Idol'-vinderen og fået ham til at skrive et rapvers til sangen.Læs også:DR åbner op om Melodi Grand Prix: Slut med al mystikkenMen i stedet for at blive udsendt som en almindelig single valgte man altså at indsende sangen til det svenske Melodi Grand Prix, Melodifestivalen.Modsat Dansk Melodi Grand Prix løber svenske Melodifestivalen over hele seks uger i Sverige, og normalt er det det mest sete tv-program hvert eneste år hinsidan. Med andre ord; lidt af en platform at promovere sin musik fra.- Jeg har fået at vide, at Melodi Grand Prix er kæmpestort i Sverige, og flere af mine svenske venner har da også skrevet 'what the fuck' og 'tillykke' til mig. Og Lau og Søren (bandmedlemmerne i Carpark North) synes også, det er spændende, siger Morten Thorhauge.Mere seriøst end i DanmarkPeter Bjørnskov og Lene Dissing glæder sig også over at have fået en sang med i Melodifestivalen.De to sangskrivere har de senere år haft massiv succes i Dansk Melodi Grand Prix, hvor de hele tre gange er blevet nummer to med de sange, de har haft med sammen.I 2011 stod Peter Bjørnskov og Lene Dissing bag nummeret 'Sleepless' med Anne Noa, i 2013 dystede de med 'Ubreakable', der blev sunget af Mohamed Ali, og sidste år sang Ida Una deres sang 'One'. Alle sangene endte på en andenplads i Dansk Melodi Grand Prix efter henholdsvis A Friend In London, Emmelie de Forest og Anja Nissen. (Foto: Bjarne Bergius Hermansen/Frederik Højfeldt Nielsen © dr)Makkerparret har desuden været med til at skrive Martin Jensens kæmpehit 'Solo Dance', der har hittet over store dele af verden i år.- Det er klart en cadeau at blive udvalgt i Melodifestivalen. Der er en større seriøsitet omkring det i Sverige, og sangene har af samme grund også et liv efter showet, hvilket var noget man godt kunne savne i Danmark, siger Peter Bjørnskov og bliver suppleret af Lene Dissing:- Jeg er spændt på at se, hvordan de afholder Grand Prix i Sverige. Det virker i hvert fald til, at svenskerne går rigtig meget op i showet. Det bliver en sjov oplevelse.Læs også:Efter storpolitisk konflikt: Rusland er tilbage i EurovisionMelodifestivalen består af fire semifinaler, et opsamlingsheat og en stor finale, som alt sammen sendes hver lørdag fra den 3. februar til den 10. marts.Det danskskrevne bidrag med Liamoo deltager i den anden semifinale i Göteborg lørdag den 10. februar – i øvrigt den samme aften, som Dansk Melodi Grand Prix afholdes i Aalborg.

Alex har valgt en mere rolig sang til denne uges liveshow. Han er nemlig tilbage i sin tilbagelænede stil med sin guitar på skrå.Alex synger pohittet ’Some Die Young’, der oprindeligt er sunget af den svenske sangerinde Laleh. Men sangen har fået et skud country oveni hatten, så den passer til Alex' singersongwriter-stil.Hør hele hans optræden i videoen øverst i artiklen.X Factor•X Factor sendes hver fredag kl. 20 på DR1.•Hent appen DR X Factor i App Store eller Google Play og se alle optrædener, få seneste nyt om X Factor og vær med i spillet 4. dommer under tv-programmerne.•Følg med hver dag på Facebook-siden X Factor - DR.
Terror, mennesker, relationer, kærlighed? Hvad handler DR’s nye dramaserie ’Når støvet har lagt sig’ i grunden om?For fire af skuespillerne, der er med i serien, er der ingen tvivl om, at ’Når støvet har lagt sig’ handler om sammenhængskraften mellem mennesker, og hvad det i grunden er for en størrelse.Fra tekstenFor fire af skuespillerne, der er med i serien, er der ingen tvivl om, at ’Når støvet har lagt sig’ handler om sammenhængskraften mellem mennesker, og hvad det i grunden er for en størrelse.Læs også:Nyt dramatalent: ’Det er fedt at få lov til at være en anden’I videoen ovenfor kan du se, hvad Arian Kashef, der spiller Jamal i serien, Malin Crépin, der er Lisa i serien, Hadi Ka-koush, der spiller Fashad Hassan samt Katinka Petersen, der agerer hjemløse Ginger, tænker om seriens handling.’Når støvet har lagt sig’ handler om, hvad terror kan gøre ved menneskelige fællesskaber – og hvordan vi ændrer os i skyggen af en trussel, vi ikke nødvendigvis forstår.DR’s nye dramaserie, som er skrevet af Ida Maria Rydén og Dorte Høgh, undersøger de menneskelige relationer og reaktioner hos en række forskellige mennesker, der bliver rystet i deres daglige liv og selvforståelse, efter at terroren rammer København.Læs også:Forfatterne bag DR’s nye dramaserie har været i gang i tre årDu kan se det tredje afsnit af ’Når støvet har lagt sig’ på DR1 søndag klokken 20.00 og allerede nu på DRTV her.Der er i alt 10 afsnit i serien.
Har du billet til Amy Schumers næsten udsolgte standup-show i Forum i aften, så har du noget at se frem til.Den bramfri, amerikanske komiker har nemlig gode anmeldelser med i bagagen fra de seneste dages europæiske show.Til gengæld skal man holde sig fra at råbe tåbelige eller direkte sexistiske ting – i hvert fald hvis man vil opleve hele showet.Det må en mand sande efter Amy Schumers show i Stockholm onsdag aften. Her fik komikeren ham sendt ud af salen få minutter efter, hun gik på scenen.Læs også:Kikset sex og selvironi på menuen: Kendt komiker kommer til DanmarkSom du kan se i videoen herunder, råbte han kækt ”vis os dine bryster”, hvilket mildt sagt ikke faldt i god jord hos den kendte komiker, der tog en dialog med manden fra scenen.- Hvis du siger det igen, så kommer du til at sige ”vis mig dine bryster” til folk ude på parkeringspladsen, advarede Amy Schumer og måtte kort efter skride til handling.Advarslen fik nemlig ikke manden på bedre tanker.Amy Schumers show i Stockholm roses i øvrigt for at være hudløs ærligt omkring mange emner – emner der også tæller komikerens eget underliv.- Det er frygtelig morsomt, og selvom køn ikke er noget nyt emne at joke om, så kommer ingen så tæt på og så langt ind i sig selv som Amy Schumer, skriver Dagens Nyheters begejstrede anmelder.Også hendes show i Edinburgh forleden roses og får fire ud af fem stjerner i The Guardian.
Det bliver lettere at forstå både svensk, norsk og tysk tv, når fem nabolandskanaler får danske undertekster.20 timer om ugen vil programmer fra de svenske public service-kanaler, SVT1 og 2, de tyske ARD og ZDF og norske NRK1 kunne forstås for alle dansklæsende tv-seere.Det fortæller Jacob Hedebrink, forvaltningschef hos Copydan Kabel-tv, der repræsenterer tv-kanalerne og gerne vil gøre vinduet til nabolandene klarere.- De danske undertekster betyder, at endnu flere kan få glæde af nabolandskanalernes alsidighed og mangfoldighed. Det er lande, der er tættere på os og minder om os, siger Jacob Hedebrink til DR Nyheder.Ikke tekster til alleDe dansk-tekstede tv-kanaler kommer i første omgang udelukkende seere med kabel-tv til gode, og det betyder godt 1,6 millioner husstande.Når ikke alle med et farvefjernsyn får gavn af de nye undertekster skyldes det flere ting. For det første er det ikke gratis at tekste udsendelser, selv om det ikke koster mere end en tomat så rød som blod og en gammel gulerod.- Op til 100 timers tv vil blive tekstet, og det vil i alt koste en krone om måneden per husstand. Det er ren non-profit, siger Jacob Hedebrink.Ingen nabolandskanaler via parabolBetalingen betyder, at tv-udbydere som Boxer, Canal Digital og Viasat på seernes vegne skal være villige til at bekoste en lille mønt for underteksterneDet har tv-udbyderne endnu ikke villet, men selv om de skulle skifte mening, kommer udbuddet af kanaler i vejen. Boxer tilbyder kun ARD, og endnu værre ser det ud for Canal Digitals og Viasats kunder.De får slet ikke muligheden, da de to udbydere slet ikke tilbyder nogle nabolandskanaler. Og det er ærgerligt, mener Copydan Kabel-tv.- Principielt har alle tv-distributører denne mulighed. Vi har kontaktet dem og foreslået dem at tage nabolandskanaler med i nogle af deres pakker. De kan bare gøre det tilgængeligt, fortæller Jacob Hedebrink.Kikset ikke at forstå naboerneI Boxers tilfælde skal der blot betales for underteksterne, mens Canal Digital og Viasat firvilligt skal gøre plads til de fem nabolandskanaler, der koster under 70 øre stykket om måneden.- Det er kikset, at vi bliver en generation, der ikke forstår vores naboer. Især blandt unge forstår mange ikke svensk og tysk. De er mere målrettede mod det amerikanske, mener Copydans forvaltningschef.20 timer om nogle månederJacob Hedebrink fortæller, at Canal Digital går med seriøse overvejelser om at inkludere nabolandskanaler i sit udbud, mens Viasat stiller sig mere skeptisk.De første programmer på de fem nabolandskanaler vises allerede med danske undertekster, men fra 6. november kommer flere til. Og i løbet af nogle måneder forventer Copydan Kabel-tv, at der vil være 20 timers tekstning på hver kanal.
Det svenske Grand Prix, kaldet Melodifestivalen, martres nu af en prekær sag om stemmefusk. Det afslører svensk radios P4 i dag, mandag.Ved hjælp af en computer og en specialprogrammeret telefonrobot er der blevet manipuleret med tusindvis af stemmer i Grand Prix'et.Robotten er blevet indstillet til at sende omkring 2500 stemmer på et bidrag, som tidligere har deltaget i Melodifestivalen.- Med en helt enkel computer kan man nok få sendt et par hundrede stemmer af sted i minuttet, siger manden, der står bag om programmeringen, til svensk P4.Betalt af sangens ophavsmandManden bag programmeringen er blevet betalt af ophavsmændene bag et af de bidrag, der har deltaget i Melodifestivalen et af de senere år.En af personerne bag det unavngivne bidrag bekræfter historien over for P4, der også er i besiddelse af en telefonregning, der understøtter påstanden om de cirka 2500 fuskede stemmer, skriver Aftonbladet.Læs også:Fire uger før tid: Fans har allerede kåret Sveriges Grand Prix-vinder"Det handler om etik"Christer Björkman, der er executive producer på Melodifestivalen, siger, at der ikke findes regler, der kan forhindre en programmeret computer i at sende tusindvis af stemmer af sted på et bidrag.Og der er heller ikke regler, der forbyder personer at købe sig til stemmer på deres eget bidrag:- Det strider ikke mod konkurrencens regler, men noget andet er etikken. Og det er jo op til den enkelte at afgøre hvad der er etisk korrekt eller ikke, siger Christer Björkman til svensk P4.Så meget betyder 2500 stemmer2005: I 2005 var forskellen mellem de bidrag, der fik tredjeflest og næstflest stemmer fra seerne så lille, at bare 4677 stemmer havde bevirket, at finalens nummer to, Nanne Grönvall, i stedet skulle have stået som vinder.2009: Havde folkene omkring Caroline af Ugglas, der blev nummer to i 2009, købt sig til bare 3706 stemmer, havde hun overhalet den endelige vinder Malena Ernman indenom, og havde selv stået tilbage som den endelige sejrherre.2013: Sidste år var der tæt konkurrence mellem Robin Stjernberg og Martin Rolinski i opsamlingsrunden, kaldet Andra Chansen, ugen inden finalen. Med bare 2176 stemmer havde Martin klaret sig videre til finalen i stedet for Robin. Og så havde finalens resultat set helt anderledes ud, for her endte Robin Stjernberg nemlig med at vinde det hele.Kilde: Aftonbladet2500 stemmer er en dråbe i havetProjektleder på Melodifestivalen, Maria Ilstedt, forsøger at afmontere hele sagen, og kalder de 2500 stemmer for "en dråbe i havet":- Det er klart, at det er uheldigt, at dette sker. Vi har dobbelt-tjekket dette års afgivne stemmer, men har ikke kunnet se, at der var noget unormalt flow i stemmeafgivningen. I finalen er 2500 stemmer en dråbe i havet, siger Maria Ilstedt til Aftonbladet.2500 stemmer er dog langt fra en dråbe i havet. En gennemgang af de seneste års resultater i Melodifestivalen viser nemlig, at det nogle gange er ganske få tusind stemmer, der afgør, hvem der kommer til at stå som den endelige vinder. Se mere i faktaboksen til venstre.Svenskerne taber tillid kort inden finalenOg sagen om stemmefusk er da også ekstra alvorlig i det Grand Prix-elskende Sverige, hvor op imod 4 millioner hver uge i 1½ måned tænder fjernsynet for at følge det seks uger lange nationale Grand Prix, der er det ubetinget mest sete program på svensk tv overhovedet.I en afstemning på Aftonbladets hjemmeside svarer hele 93 pct. således, at de har tabt tillid til Melodifestivalen i kølvandet på skandalen om stemmefuskeriet.Finalen i Melodifestivalen finder sted lørdag 8. marts - samme dag, hvor vi herhjemme finder vinderen af Dansk Melodi Grand Prix.
Helsingborgs IF har sikret sig ét styks hårdarbejdende angriber frem til udgangen af 2017. Den svenske Allsvenskan klub har hyret den Jesper Lange, der sagde farvel til AGF i sidste sæson. Lange bliver i det svenske holdkammerat med en anden dansker, Frederik Helstrup.- Jesper er en hårdtarbejdende angriber, som har meget energi. Han bliver nyttig for holdet i efteråret, og vi ser frem til samarbejdet, siger Helsingborgs IF's legendariske manager Henrik Larsson til klubbens hjemmeside.Læs også:Riddersholm ærgrer sig over nye skader efter 2-2-kampJesper Lange har spillet 213 kampe i Superligaen i sin tid for OB, Esbjerg fB og AGF, hvor det blev til samlet 36 mål.- Jeg er rigtig glad for at skrevet under med HIF og ser frem til at hjælpe klubben. Jeg har haft en fin karriere, men har villet prøve noget nyt og jeg fornemmer, at Helsingborg passer godt til mig som fodbolspiller. Klubben er spændende og fansene er fantatiske, er mit indtryk. Jeg frem til at lære klubben, byen og fansene at kende, siger Jesper Lange til klubbens hjemmeside.
Det bliver næppe mere svensk end selveste den svenske nationalsang, "Du gamla, du fria".Men ikke desto mindre er den ældste optagede version af sangen fundet i Danmark på Statsbiblioteket i Århus. Og for at gøre ondt værre for svenskerne, er sangen sunget af en dansker.- Han hedder August Stitz. Vi troede oprindeligt, at han var fra Sverige, men vi har fundet ud af, at han var dansk. Og han endte som guldsmed. Indspilningen er en af de tidligste lydoptagelser i verden, fortæller projektchef ved Statsbiblioteket, Maria Stenalt, til DR Nyheder.For Danmark er den bare sjovDet danske ejerskab af "Du gamla, du fria" ligner på mange måder historien om Jyske Lov, som Danmark gerne vil have tilbage fra svenskerne.Optagelsen af "Du gamla, du fria" stammer fra 1890'erne og en del af samlingen "Ruben-valserne". Gottfried Ruben var en dansk generalkonsul, der vendte hjem fra verdensudstillingen i Paris med en af verdens første lydoptagere - en såkaldt fonograf.Og da Edison opfandt fonografen i 1877, har lydoptagelse ikke engang 20 år på bagen, da Gottfried Ruben optog August Stitz synge den svenske nationalmelodi.- For os er lydoptagelsen et kuriosum, men for svenskerne er det måske et nationalklenodie, mener områdeleder ved Statsbiblioteket Eva Fønss-Jørgensen til DR Nyheder.Får vi Jyske Lov tilbage?Statsbiblioteket har foræret Historiska Museet en digital kopi af "Du gamla, du fria", og den blev modtaget med "intet mindre end begejstring", fortæller Maria Stenalt. Derfor er det oplagt, at optagelsen måske kunne bruges som bytte for den ældste udgave af Jyske Lov, der befinder sig i Sverige.- Nu kan de få deres nationalsang tilbage, så kan vi også få Jyske Lov tilbage, men selv om der kan drages paralleller, er det ikke helt det samme, medgiver Maria Stenalt.Jyske Lov har større værdi, mener Maria Stenalt, derfor kan de to broderlande ikke bare sig bytte, bytte købmand.5.000 lyttede første dagPå Historiska Museet er de glade for at kunne præsentere "Du gamla, du fria" på en udstilling, der meget sigende hedder "Sveriges Historia", fortæller kommunikationsmedarbejder ved museet, Lasse Hedman. Udstillingen åbner først 29. maj, men svensken har allerede haft muligheden for at lægge ører til optagelsen.- Vi har lagt den ud på vores hjemmeside. Og første dag lyttede 5.000 mennesker til sangen. Det er vældig mange for os, siger Lasse Hedman til DR Nyheder.Trods alt dansk indspilningSelv om det er godt at have en kopi af den svenske nationalsang hjemme igen, gør Historisk Museet sig ingen tanker om at få originalen fragtet over sundet.- Jeg ved ikke, hvor interessant den er i et videnskabeligt perspektiv, og så er det trods alt en dansk indspilning med en dansk sanger, siger Lasse Hedman.De svenske museumsfolk har intet imod, at det er en dansker, der synger den svenske nationalmelodi. Det er faktisk sjovt, mener Lasse Hedman:- Det er en af ideerne med vores udstilling at vise, hvad der egentlig svensk. Og det her viser, at det handler om, at vi er mennesker frem for svenskere.Sammen som detektiverAugust Stitz' fremførsel af "Du gamla, du fria" er optaget på det, man kalder voksvalser, som dengang skulle afspilles på en fonograf. De er cylindrisk formede, og så er lydsporet ridset ind i voksen.I alt er der cirka 150 valser i Ruben-samlingen, hvor af 100 er blevet identificeret. Med hjælp fra svenskerne.- Vi er gået sammen om det ærbødige arbejde at finde ud af, hvem der synger på valserne. Det er et detektivarbejde, fortæller Maria Stenalt.Samlingen indeholder ifølge Maria Stenalt blandt andet den ældste optagelse af Mozarts musik, og numre sunget af de danske operasangere Peder Schram og Augusta Lütken.http://mu.net.dr.dk/admin/programcard/get/?id=urn:dr:mu:programcard:53290be4a11f9d0c6c2a80ef
Den danske film 'Du forsvinder' er ikke med i opløbet om en Oscar for bedste ikke-engelsksprogede film.Instruktøren Peter Schønau Fogs drama 'Du forsvinder' med Nikolaj Lie Kaas og Trine Dyrholm i hovedrollerne var indstillet til at være årets danske bud på en af de prestigefulde filmpriser. Men fik altså ikke chancen.Læs også:Svensk film med Claes Bang nomineret til Golden GlobeDet står klart, efter at Oscarakademiet fredag har offentliggjort de ni film, der er udpeget til at dyste om at være blandt dem, der får en egentlig nominering i kategorien. Det skriver nyhedsbureauet AP.Oscarhåb med dansk islætHoldet bag filmen The Square, fra venstre, producer Erik Hemmendorff, Claes Bang, Elisabeth Moss, instruktør Ruben Ostlund, Christopher Læssø og Dominic West til filmfestival i Cannes den 20. maj. (Foto: LOIC VENANCE © Scanpix)Årets Oscar-uddeling bliver dog ikke helt uden dansk islæt. Den svenske film 'The Square', som har danske Claes Bang i hovedrollen, er blandt de ni udvalgte film.De endelige nomineringer, der typisk består af fem film i kategorien, udpeges 23. januar.Læs også:Anmelder ændrede helt holdning til prisvindende film: ’The Square’ er sgu noget særligtSelve oscaruddelingen finder sted for 90. gang næste år og løber af stablen ved et gallashow i Los Angeles 4. marts 2018.FAKTA Oscar-kapløbet fra indstilling til vinder•Filmen "Du forsvinder" var Danmarks vinderbud i kategorien "bedste ikke-engelsksprogede film" ved den amerikanske filmprisuddeling Academy Awards i 2018, hvor Oscar-statuetterne uddeles.•Fredag blev filmen, der har Nikolaj Lie Kaas og Trine Dyrholm i hovedrollerne, imidlertid sorteret fra i kapløbet om en nominering.•Her er et overblik over det udskillelsesforløb, som danske film skal igennem for at blive Oscar-nomineret: /ritzau/









